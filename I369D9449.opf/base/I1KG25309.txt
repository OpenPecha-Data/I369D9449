༄༅། །ཞོགས་དོན་ཡོད་མཁས་གྲུབ་ཀྱི་གསུང་འབུམ་
བཞུགས་སོ། །
༼སྟོད་ཆ༽
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

གླེང་གཞི། 
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་༌་
ཆེན་པོའི་སྤྱི་གཙུག་ཏུ་ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར།
ཕ་སྤྲེལ་རྒན་དང༌། མ་བྲག་སྲིན་གཉིས་ནས་མཆེད་པའི་བོད་མིའི་ཐོག་མ་བྱུང་བ་
ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་ལ་
བརྟེན་ནས་རིག་པའི་གནས་ཅི་རིགས་གསར་གཏོད་དང༌། འཕེལ་རྒྱས་གཏོང་
མུས་ལ། ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་
པས་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་
མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས། བོད་ཀྱི་
ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང༌། འཇིག་རྟེན་དང༌། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ།
ཆེས་ངོ་མཚར་རྨད་དུ་བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་
མཛད་ཅིང༌། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་འགོ་བརྩམས་
པ་དང་། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་
ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་
ཐོག་མར་བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་
འབྲེལ་རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་རིག་གཞུང་སྙིང་
བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་བརྒྱའི་སྒོ་
འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་
སྐྱེས་ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་
གཏན་ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅག་

ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས། བོད་
ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་
ལྷུན་པོའི་དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་
ལྟ་བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་
བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ་
ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་
ཤེས་རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་
བརྩོན་པ་དང༌། བྱམས་དང་སྙིང་རྗེས་རྒྱུད་དུལ་ཞིང་། ཡ་རབས་དང་གཤིས་
བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་
ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་
ཡུལ་གྲུ་དག་གི་མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་
གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་
ལྟར་ལགས།
འོན་ཀྱང་འདས་པའི་ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་
བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ།
གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་ཕུལ་
ཟིན་པ་དང་། ད་ལྟ་ལྷག་ལུས་བྱུང་བའི་གསུང་རབ་དག་ཀྱང་ཕལ་ཆེ་བ་དཔེ་
རྒྱུན་དཀོན་རིགས་ཤ་སྟག་ཏུ་གྱུར་སྟབས། རིག་གཞུང་དོན་གཉེར་བའི་སྤྱན་ལམ་
དུ་བསྟར་མ་ཐུབ་པས་གསུང་རབ་གྱི་དགོས་པ་ཇི་བཞིན་མ་གྲུབ་ཅིང་། དེ་བས་
ཉེན་ཚབས་ཆེ་བ་ནི་ད་དུང་འབྱུང་བཞི་སོགས་ཀྱི་གནོད་པས་ས་སྟེང་ནས་རྩ་
བརླག་མི་འགྲོ་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་
ནི་དེང་སྐབས་རིག་གནས་དངོས་རྫས་སྲུང་སྐྱོབ་ཀྱི་སྲིད་ཇུས་ཀྱི་དགོངས་དོན་

དང་ཡོངས་སུ་མཐུན་ཞིང་། གཞན་ལ་འགེལ་ཐབས་མེད་པའི་རང་ཅག་ཁོ་ནའི་
འགན་འཁྲི་ཞིག་ཀྱང་ཡིན་པར་སེམས་སོ། །
་དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་
གྱིས་སྤྱི་ལོ་༢༠༠༧ལོར་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་
ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་བོད་ཡིག་དཔེ་དཀོན་མྱུར་སྐྱོབ་
དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་ཁྱད་ནོར་ཞེས་
པའི་དཔེ་ཚོགས་གསར་དུ་བསྒྲིགས་ཏེ། ཀྲུང་གོའི་བོད་རིག་པ་དཔེ་སྐྲུན་ཁང་
དང་། མི་རིགས་དཔེ་སྐྲུན་ཁང་། བོད་ལྗོངས་མི་དམངས་དཔེ་སྐྲུན་ཁང་སོགས་
ཀྲུང་དབྱང་རིམ་པ་དང་ལྗོངས་རིམ་པའི་ཚད་ལྡན་དཔེ་སྐྲུན་ཁང་ཁག་དང་
མཉམ་འབྲེལ་གྱིས་པར་སྐྲུན་ཞུས་དང་ཞུ་བཞིན་ཡོད་ཅིང༌། ད་ཕན་ཡོངས་ཁྱབ་
འགྲེམས་སྤེལ་དང་ནང་ཁུལ་དཔྱད་གཞིར་པོད་ཕྲེང་སུམ་བརྒྱ་ལྷག་པར་བསྐྲུན་
ཟིན་ནས། རྒྱལ་བསྟན་ལ་སྲི་ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་
ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་། མཁས་དབང་དང་ལྷག་བསམ་
ཅན་མང་པོས་བསྔགས་བརྗོད་ཀྱི་མེ་ཏོག་ཀྱང་འཐོར། །
འདས་པའི་ལོ་ཟླའི་ནང་ངེད་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་
ཁག་གི་དབུ་ཁྲིད་ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་
མཁའ་ལྟར་ཡངས་ཤིང་། ལྷག་བསམ་དུང་ལྟར་དཀར་བའི་སྐྱེས་ཆེན་དུ་མས་ངོས་
ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་སྟོན། མ་དཔེ་མཁོ་
འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་
རྒྱབ་སྐྱོར་རོགས་རམ་གནང་བར་རྗེས་སུ་ཡི་རངས་དང་། སྙིང་དབུས་ནས་ཐུགས་
རྗེ་ཆེ་ཞེས་ཞུ་བ་དང་ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་
གསུང་འབུམ་གཙོ་བོར་གྱུར་པའི་རིས་མེད་གསུང་རབ་དཔེ་རྒྱུན་དཀོན་རིགས་
དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་མཁོ་བའི་རིག་

གཞུང་དཔེ་དེབ་དུ་མ་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་
པ་ལགས་ན། ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་
མཁོ་འདོན་དང་། ང་ཚོའི་ལས་ཀར་རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་
སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག
༡ ཀ༽བླ་མའི་རྣལ་འབྱོར་ཀུན་མཁྱེན་རྒྱ་མཚོར་
འཇུག་པའི་གྲུ་གཟིངས།་༡ 
༢ ཁ༽བླ་མའི་རྣལ་འབྱོར་ཐུན་མོང་མ་ཡིན་པ་རྡོ་རྗེ་འཆང་ལ་
བརྟེན་པའི་ཐུན་དྲུག་གི་རྣལ་འབྱོར།་༡༢
༣ ག༽བླ་མ་མཆོད་པའི་ཟབ་ཁྲིད་ཐུན་མོང་མ་ཡིན་པ་
བརྒྱུད་ལྡན་བླ་མའི་ཞལ་གདམས།་༡༧
༤ ང༽བླ་མ་མཆོད་པའི་ཁྲིད་མདོར་བསྡུས།་༧༤
༥ ཅ༽དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ་
རྣལ་འབྱོར་བཞི་རིམ་གྱི་རྣམ་བཤད།་༧༧ 

༼ཀ༽
༄༅། །བླ་མའི་རྣལ་འབྱོར་ཀུན་མཁྱེན་རྒྱ་མཚོར་འཇུག་པའི་གྲུ་གཟིངས་
ཞེས་བྱ་བ་བཞུགས་སོ། །
༄༅། །ན་མོ་གུ་རུ་སུ་མ་ཏི་ཀིར་ཏི་ཡཱ། གཙུག་ན་ཟླ་ཅན་གསེར་མངལ་མེ་ཏོག་
གཞུ། །ནམ་གྲུ་དགའ་བྱེད་སྤྱན་སྟོང་ལྡན་པ་སོགས། །གང་གིས་ཞབས་ཟུང་འཁོར་
ལོར་རྟག་རེག་པའི། །ཐུབ་དབང་ལྷ་ཡི་ལྷ་ལ་གུས་བཏུད་ནས། །གསང་ཆེན་དངོས་
གྲུབ་བྱེ་བའི་གཏེར་གྱུར་པའི། །སྙིང་གཏམ་འཆི་མེད་བདུད་རྩིའི་བུམ་པ་ཞིག །ལག་
པའི་ཆུ་སྐྱེས་རྩེ་མོར་རྟག་རོལ་བ། །བློ་གསལ་ལེགས་བྲིས་མཛེས་མའི་ཚོགས་རྣམས་
ལོངས། །འདིར་བླ་མའི་རྣལ་འབྱོར་ཉམས་སུ་ལེན་པ་ལ་སྔོན་འགྲོ་དངོས་གཞི་གཉིས།
དང་པོ། རང་བླ་མེད་ཀྱི་ཡི་དམ་གང་ཡང་རུང་བའི་ང་རྒྱལ་ལ་གནས་པའི་ངང་ནས།།
སྐྱབས་འགྲོ་སེམས་བསྐྱེད་ཡིད་འཁུལ་ངེས་ཤེས་པར་བྱས་ཤིང་། །མཆོད་གཏོར་སོགས་
ཀྱང་གཞུང་བཞིན་བྱིན་གྱིས་བརླབས་ནས། དངོས་གཞི་ལ། ཚོགས་ཞིང་སྤྱན་དྲངས་
ཤིང་བཞུགས་སུ་གསོལ་བ། ༈ ཡན་ལག་བདུན་པ་འབུལ་ཞིང་། ཐུན་མོང་དང་
ཐུན་མོང་མ་ཡིན་པའི་ཡོན་ཏན་དྲན་པའི་སྒོ་ནས་གསོལ་བ་བཏབ་ཅིང་དབང་བཞི་ལེན་
པ༑ རིགས་དྲུག་ལ་ལུས་སྦྱིན་པར་གཏོང་ཞིང་འདོད་དོན་ལ་སྨོན་ལམ་བཏབ་ནས་མཐར་
ཚོགས་ཞིང་བསྡུ་བའི་ཚུལ་ལོ། །དང་པོ་ནི་འཇུག་པ་བདེ་བའི་ཕྱིར་འདི་ལྟར། ༈
བདེ་ཆེན་ལྷུན་གྲུབ་ཆོས་སྐུའི་ཕོ་བྲང་ནས། །སྣ་ཚོགས་སེམས་ཀྱི་རོལ་པ་ལས་གྲུབ་
པའི། །དུས་གསུམ་རྒྱལ་དབང་བློ་བཟང་གྲགས་པའི་དཔལ། །རྣམ་དག་དགེ་སློང་
རྡོ་རྗེ་འཛིན་པའི་ཚུལ། །གཡས་ན་དཔའ་བོ་བྲོ་བརྡུང་ཆེམས་སེ་ཆེམས། །གཡོན་

ན་དཔའ་མོ་གླུ་ལེན་ཤ་ར་ར། །འཁོར་དུ་བཀའ་བརྒྱུད་བླ་མ་ཐམས་ཅད་དང་། །དངོས་
གྲུབ་གཏེར་གྱུར་ཡི་དམ་ལྷ་ཚོགས་སོགས། །སྐྱབས་མཆོག་ཞིང་གི་དམ་པ་སྤྱི་དང་
ནི༑ ༑བགྲང་ཡས་རིག་འཛིན་གྲུབ་པའི་ཚོགས་ཀྱིས་བསྐོར། །སྣང་ཞིང་སྲིད་པའི་
དྲེགས་པ་སྡེ་བརྒྱད་དང་། །གནོད་བྱེད་ལན་ཆགས་རྒྱུད་ལྔའི་འགྲོ་བ་སོགས། །མདོར་
ན་སྲིད་དང་ཞི་བའི་མགྲོན་རྣམས་ཀུན། །མཆོད་སྦྱིན་སྣ་ཚོགས་བཤམས་པའི་ཞིང་ས་
ལ༑ ༑རབ་དཀར་དང་བའི་སེམས་ཀྱིས་སྤྱན་འདྲེན་ན། །མ་ཐོགས་པར་ཡང་གནས་
འདིར་ད་ཚུར་སྤྱོན། །མདུན་གྱི་ནམ་མཁར་ཆུ་སྐྱེས་ཟླ་བའི་སྟེང་། །ཀུན་བཟང་མཆོད་
སྤྲིན་རྒྱ་མཚོ་འཁྲིགས་པའི་དབུས། །རྗེ་བཙུན་བླ་མ་དགྱེས་པའི་འཛུམ་ཞལ་ཅན། །འཁོར་
བཅས་རང་རང་འདོད་པའི་གདན་ལ་བཞུགས།། གཉིས་པ་ནི། དག་གསལ་མཚན་དཔེའི་
དཔལ་གྱིས་བརྗིད་པའི་སྐུ། །བཞི་ལྷག་དྲུག་ཅུའི་དབྱངས་སྙན་སྒྲོག་པའི་གསུང་། །ཇི་
སྙེད་ཆོས་ཀུན་གསལ་ལེར་གཟིགས་པའི་ཐུགས། །གསང་གསུམ་རྒྱན་གྱི་འཁོར་ལོར་
ཕྱག་འཚལ་ལོ། །ལྷག་བསམ་བིཌཱུར་དཀར་པོའི་སྣོད་ཡངས་སུ། །མང་དུ་ཐོས་པའི་
མཆོད་ཡོན་རྒྱ་མཚོར་འཁྱིལ། །བློ་གྲོས་བཞད་པའི་སྐྱེད་ཚལ་ལས་འོངས་པའི། །བསམ་
བྱུང་འདབ་སྟོང་ལྡན་པས་ལྷ་ལམ་གང་། །ལུང་རིགས་མན་ངག་འབར་བའི་མེ་ནང་
དུ༑ ༑ཐེ་ཚོམ་དྲི་མ་ཀུན་བསྲེགས་བདུག་སྤོས་མཆོག །སྒྲིབ་གཉིས་མུན་པའི་སྨག་
ཚོགས་ལས་རྒྱལ་བའི། །སྒོམ་བྱུང་ཤེས་རབ་སྒྲོན་མེའི་འཕྲེང་བ་འཁྲིགས། །བཅས་
དང་རང་བཞིན་ཁ་ན་མ་ཐོའི་དྲི། །དག་བྱེད་ཚུལ་ཁྲིམས་དྲི་ཆབ་ཚར་དུ་དངར། །བྱིང་
རྒོད་རྐྱེན་གྱིས་ནམ་ཡང་བསྐྱོད་མིན་པའི། །སྙོམས་འཇུག་དགུ་ཡི་རོ་བརྒྱའི་ཞལ་ཟས་
མཛེས། །མ་རིག་གཉིད་ལས་སློང་བྱེད་སྒྲ་སྙན་མཆོག །སྐྱེ་མེད་དོན་སྟོན་ཤེས་རབ་
རོལ་མོ་འདི། །སྣང་ཡང་བདེན་པར་མེད་པའི་རྒྱས་བཏབ་ནས། །སྐྱབས་མགོན་ཐུགས་
རྗེའི་གཏེར་ལ་འབུལ་བར་བགྱི། །བདེ་ཆེན་འཁོར་ལོའི་དབུས་ཀྱི་འཆི་མེད་ལམ། །ཧཾ་

ཡིག་ཀུན་དའི་མདངས་འཛིན་རྫོགས་ལྡན་སྤྲིན། །བྱང་ཆུབ་སེམས་རྒྱུན་ཆུ་བོ་གངྒཱའི་
ཆར། །སྟོང་ཕྲག་བདུན་ཅུའི་སྣོད་དུ་འཁྱིལ་བ་འདི། །སྐྱབས་མགོན་ཐུགས་རྗེའི་
གཏེར་ལ་འབུལ་བར་བགྱི། །རང་རིགས་དགའ་མའི་ཆུ་སྐྱེས་བྱུ་རུའུ་མདོག །ལྷན་
སྐྱེས་སྦྲང་རྩིའི་རྒྱུན་འཛིན་མེ་ཏོག་དམར། །ནོར་བུ་ཉི་མའི་སྙིང་པོ་བུང་བ་ཡིས། །འཕུར་
ལྡིང་དྲུག་ཅུ་རྩ་བཞིའི་རོ་ལྡན་འདི། །སྐྱབས་མགོན་ཐུགས་རྗེའི་གཏེར་ལ་འབུལ་བར་
བགྱི། །སྤྲུལ་པའི་འཁོར་ལོར་རྡོ་རྗེ་རིན་ཆེན་གཉིས། །ཁ་སྦྱོར་རླུང་གིས་སྐུལ་བའི་
གཏུམ་མོའི་མེས། །ཀུན་རྟོག་ཙན་དན་བསྲེགས་པའི་དུད་པ་ཡིས། །ཨ་ཝ་དྷུ་ཏིའི་
བུམ་པ་འགེངས་པ་འདི། །སྐྱབས་མགོན་ཐུགས་རྗེའི་གཏེར་ལ་འབུལ་བར་བགྱི། །ཆོས་
ཀྱི་འཁོར་ལོ་རིན་ཆེན་བཟེད་ཞལ་དུ། །ཟླ་ཉི་མུན་པའི་སྡོང་པོ་འབར་འབབ་དང་། །བརྟན་
གཡོའི་ཏིལ་མར་འཐུངས་པའི་སྟོང་པ་བཞིའི། །བདེ་ཆེན་འོད་ཟེར་འབར་བའི་སྒྲོན་
མེ་འདི། །སྐྱབས་མགོན་ཐུགས་རྗེའི་གཏེར་ལ་འབུལ་བར་བགྱི། །ཐུར་སེལ་རླུང་
གི་གཟར་བུས་ཁ་ཊཱ་གའི། །ག་བུར་ཕོ་ཉའི་མཚལ་གྱིས་ངར་བླུད་དེ། །མས་བརྟན་
རྫོགས་པའི་གནས་མཆོག་ཀཱ་པ་ལར། །དྲངས་པའི་དགའ་བཞི་དྲི་རོ་ཡིད་འོང་འདི།།
སྐྱབས་མགོན་ཐུགས་རྗེའི་གཏེར་ལ་འབུལ་བར་བགྱི། །བསྒོམ་པའི་སྨིན་ལེགས་བིམ་
པའི་མཆུ་སྒྲོས་དང༌། །མུ་ཏིག་དམར་པོའི་འོད་ཅན་རོ་འཛིན་བཤོས། །བསམ་གཏན་
དགའ་བདེ་གཞན་གྱིས་མི་མཚོན་པའི། །མྱོས་བྱེད་ཟག་པ་མེད་པའི་བཅུད་བཟང་འདི།།
སྐྱབས་མགོན་ཐུགས་རྗེའི་གཏེར་ལ་འབུལ་བར་བགྱི། །མི་ཤིག་ཐིག་ལེའི་དབུས་ན་
ཡི་གེ་ཧཱུཾ། །རྩ་བ་ཡན་ལག་རླུང་གི་རྒྱུད་མངས་ཅན། །འཇུག་གནས་ལྡང་བའི་སོར་
མོས་རབ་བསྐུལ་བའི། །མ་བཅོས་རང་བྱུང་སྔགས་ཀྱི་སྒྲ་དབྱངས་འདི། །སྐྱབས་
མགོན་ཐུགས་རྗེའི་གཏེར་ལ་འབུལ་བར་བགྱི། །པདྨ་ཅན་སོགས་ཕྱག་རྒྱའི་རྣམ་པ་
དང༌། །སྔོན་པོ་ལ་སོགས་ཁ་དོག་དབྱིབས་རྣམས་ཀྱི། །གང་ཤར་གཟུགས་ཀྱི་སྣང་

བ་མ་ལུས་པ། །གཟུགས་ཀྱི་རྡོ་རྗེ་མར་བསྒོམ་ཁྱེད་ལ་འབུལ། །དྲུག་ལྡན་ལ་སོགས་
མཛེས་པའི་གླུ་དབྱངས་དང་། །རྒྱུད་མངས་རོལ་མོའི་བྱེ་བྲག་ལས་བྱུང་བའི། །གང་
ཤར་སྒྲ་ཡི་སྣང་བ་མ་ལུས་པ། །སྒྲ་ཡི་རྡོ་རྗེ་མར་བསྒོམ་ཁྱེད་ལ་འབུལ། །གང་གི་
ལུས་ལ་ལྷན་ཅིག་སྐྱེས་པ་དང་། །ག་བུར་ཨ་ཀར་ཛཱ་ཏི་ལས་བྱུང་བའི། །གང་ཤར་
དྲི་ཡི་སྣང་བ་མ་ལུས་པ། །དྲི་ཡི་རྡོ་རྗེ་མར་བསྒོམ་ཁྱེད་ལ་འབུལ། །སྦྲང་རྩི་ལྟར་
མངར་ཕྱག་རྒྱའི་མཆུ་སྒྲོས་དང་། །རོ་བརྒྱའི་དཔལ་འཛིན་བཤོས་བཟང་ལ་སོགས་པའི།།
གང་ཤར་རོ་ཡི་སྣང་བ་མ་ལུས་པ། །རོ་ཡི་རྡོ་རྗེ་མར་བསྒོམ་ཁྱེད་ལ་འབུལ། །གསང་
བའི་འཁོར་ལོ་སྤྲད་པའི་རེག་བྱ་དང་། །དཔག་བསམ་གོས་སོགས་ལུས་ལ་བདེ་སྟེར་
བའི། །གང་ཤར་རེག་བྱའི་སྣང་བ་མ་ལུས་པ། །རེག་བྱའི་རྡོ་རྗེ་མར་བསྒོམ་ཁྱེད་ལ་
འབུལ།། ལུས་མཎྜལ་དུ་འབུལ་ཚུལ་ནི། པགས་པ་རབ་བརྟན་དབང་ཆེན་གསེར་གྱི་གཞི།།
སྒལ་ཚིགས་རིན་ཆེན་སྣ་བཞིའི་རི་དབང་ཆེ། །རྩིབ་མ་རྣམས་ལས་གསེར་གྱི་རི་བདུན་
དང་། །ཞག་དང་ཆུ་སེར་རོལ་པའི་མཚོ་བདུན་གྱུར། །ཡན་ལག་ཉིང་ལག་གླིང་
བཞི་གླིང་ཕྲན་བརྒྱད། །མགོ་བོ་རྣམ་པར་རྒྱལ་བའི་ཁང་བཟང་མཛེས། །བྱང་ཁོག་
མི་མཇེད་ནོར་གྱི་བང་མཛོད་རྒྱས། །སྐུ་ནི་དཔག་བསམ་ཤིང་གི་ནགས་ཚལ་སྡུག །བ་
སྦུ་མ་རྨོས་འཁྲུངས་པའི་ལོ་ཏོག་མཛེས། །ཁྲག་དང་དྭངས་མ་ཁྲུས་ཀྱི་རྫིང་བུ་འཁྱིལ།།
ནང་ཁྲོལ་རྣམས་ལས་རིན་ཆེན་སྣ་བདུན་གྲུབ། །ལྷུ་ཚིགས་བཀྲ་ཤིས་འབྱུང་བའི་རྟགས་
བརྒྱད་བཀྲ། །དབང་པོ་སྣ་ལྔ་འདོད་པའི་ཡོན་ཏན་ལྔ་། །རྩ་ཡི་དྲ་བ་ཀུན་དགའི་སྐྱེད་
མོས་ཚལ། །སོར་མོ་མཆོད་པའི་ལྷ་མོ་སྣ་ཚོགས་ཏེ། །རིན་ཆེན་ལུས་ཀྱི་མཎྜལ་
འདི་དག་ནི། །སྐྱབས་མགོན་ཐུགས་རྗེའི་གཏེར་ལ་འབུལ་བར་འགྱི།། ལུས་ནང་མཆོད་
དུ་འབུལ་བ་ནི། རང་གི་མདུན་དུ་མཚན་ལྡན་ཀ་པཱ་ལར། །ཤ་རུས་ཚིལ་ལྤགས་རྩ་རྒྱུས་
བདེ་གཤེགས་ལྔ། །བཤང་གཅི་ཁུ་བ་ཀླད་ཁྲག་གཤེགས་མ་ལྔ་། །སྒོ་གསུམ་རྡོ་རྗེ་

གསུམ་གྱིས་སྦྱང་རྟོགས་སྦྱར། །དངོས་གྲུབ་གསལ་ཞིང་འགུགས་པའི་ལྕགས་ཀྱུ་དང་།།
སྒྲོན་མ་ལྔ་སྦྱར་ཐབས་དང་ཤེས་རབ་ཀྱི། །ཟག་མེད་ཡེ་ཤེས་བདུད་རྩི་རྒྱ་མཚོ་ཆེ། །སྣང་
ཡང་བདེན་པར་མེད་པའི་ཤེས་རབ་ཀྱིས། །བདེ་ཆེན་ཆོས་ཀྱི་རྒྱལ་པོ་ཁྱེད་ལ་འབུལ།།
གསང་མཆོད་ནི། བཞི་ལྷག་དྲུག་ཅུའི་སྒྱུ་རྩལ་ལ་མཁས་ཤིང་། །བརྒྱད་ཟུང་ལང་ཚོའི་
དཔལ་གྱིས་རབ་མཛེས་པའི། །པདྨ་ཅན་སོགས་ཕྱག་རྒྱའི་མཆོག་འདི་དག །བདེ་
ཆེན་ཆོས་ཀྱི་རྒྱལ་པོ་ཁྱེད་ལ་འབུལ།། དེ་ཁོ་ན་ཉིད་ཀྱི་མཆོད་པ་ནི། ལུགས་འབྱུང་ལུགས་
ལྡོག་ལྷན་སྐྱེས་གཞོན་ནུ་ཡི། །རང་བཞིན་རྣམ་དག་མཛེས་མ་ལ་འཁྱུད་དེ། །དབྱེར་
མེད་ལྷུན་གྲུབ་སྨྲ་བསམ་ལས་འདས་པའི། །ངེས་པའི་དོན་གྱི་མཆོད་པའང་ཁྱེད་ལ་
འབུལ། །མདོར་ན་སྲིད་ཞིའི་རྣམ་དཀར་གྱིས་བསྐྲུན་པའི། །འཇིག་རྟེན་འདས་དང་
མ་འདས་མཆོད་པའི་ཚོགས། །སྐྱབས་མགོན་ཐུགས་རྗེའི་གཏེར་ལ་ཕུལ་བ་ཡིས། །དགྱེས་
ཤིང་བཞེས་ནས་བྱིན་གྱིས་བརླབ་ཏུ་གསོལ།། ཡན་ལག་ལྷག་མ་འབུལ་ཚུལ་ནི། མ་རིག་
མུན་པ་འཐིབས་པའི་དོ་ར་རུ། །འཇུག་ལྡོག་གནས་ལ་འདྲེན་བྱེད་མི་གསལ་བའི། །བཅས་
དང་རང་བཞིན་མི་གཙང་སྦགས་པ་རྣམས། །ཐུགས་རྗེའི་ཆབ་ཀྱིས་མྱུར་དུ་དག་པར་
མཛོད། །རྒྱལ་དང་རྒྱལ་སྲས་འཕགས་པའི་གཟུགས་སྐུའི་ཉི། །ཚད་མེད་ཤིང་རྟས་
ནམ་མཁར་ལེགས་དྲངས་ནས། །རླབས་ཆེན་མཛད་པའི་འོད་ཀྱིས་སྐྱེ་དགུ་ཡི། །ཕན་
བདེའི་པད་ཚལ་བཞད་ལ་རྗེས་ཡི་རང་། །ཕྱོགས་མེད་མཁྱེན་བརྩེའི་ཆུ་ཁུར་ལང་ལིང་
ལས། །ཁམས་དང་བསམ་པར་འཚམ་པའི་དམ་ཆོས་ཆར། །མཐའ་ཡས་འགྲོ་བའི་
འཛིན་མར་འབེབས་མཁས་པའི། །སྐལ་བཟང་དད་པའི་ཞིང་ས་ཚིམ་པར་མཛོད། །རྡོ་
རྗེ་ལྟ་བུའི་ཏིང་འཛིན་མེ་ཆེན་གྱིས། །སྤྲོས་པའི་ཚང་ཚིང་མ་ལུས་ཀུན་བསྲེགས་ཀྱང་།།
ཉོན་མོངས་ཚ་བའི་གདུང་བས་གྲིབ་བསིལ་ལ། །གཟུགས་སྐུ་ཡོངས་འདུའི་དབང་
པོར་རྟག་བརྟན་ཤོག །དེ་ལྟར་ལེགས་བྱས་མཁའ་འགྲོ་དཀར་པོ་འདི། །ཆོས་བརྒྱད་

མི་གཙང་འདམ་ལ་མ་ཆགས་པར། །ཐབས་ཤེས་ཟུང་གི་གཤོག་རླབས་རབ་བསྐྱོད་ནས།།
ཀུན་མཁྱེན་ཡེ་ཤེས་རྒྱ་མཚོར་འཇུག་པར་ཤོག །གསུམ་པ་ནི། བློ་གྲོས་རྒྱལ་ཀུན་མཁྱེན་
བརྩེའི་ཡེ་ཤེས་ནི། །མཁས་བཙུན་བཟང་པོའི་ཟློས་གར་ལྷུར་བླངས་ནས། །ཞིང་
འདིར་རྒྱལ་བ་གཉིས་པར་གྲགས་པ་ཡི། །བསླུ་མེད་སྐྱབས་ཀྱི་དམ་པར་གསོལ་བ་འདེབས།
དམ་པས་བསྔགས་པའི་རིགས་གནས་དབྱིག་འཛིན་གཞི། །རྣམ་དཔྱོད་གོམས་པ་གཅིག་
གིས་བགྲོད་པའི་ཚེ། །མཁས་རློམ་སྟོབས་ལྡན་སྐྱེངས་ཏེ་ས་འོག་བྲོས། །བློ་གྲོས་
སྐབས་གསུམ་བདག་པོར་གསོལ་བ་འདེབས། །གཞུང་བཟང་སྟོང་གི་ཆུ་བོ་འདུས་
པ་ཡིས། །མང་ཐོས་རྒྱ་མཚོའི་འཇིངས་ན་རབ་གནས་ཤིང་། །བསླབ་གསུམ་ནོར་
བུའི་གདེངས་ཀས་རབ་བརྗིད་པར། །མཁས་མཆོག་ཀླུ་དབང་ཁྱོད་ལ་གསོལ་བ་འདེབས།།
ལྷག་བསམ་བཟང་པོའི་ལུས་སྟོབས་རབ་ཏུ་རྒྱས། །རླབས་ཆེན་མཛད་པས་རིན་ཆེན་
རྒྱན་གྱིས་མཛེས། །གཞན་ཕན་ཁུར་གྱིས་མི་ངལ་སྙིང་སྟོབས་ཆེ། །བཤེས་གཉེན་
ལག་ལྡན་དབང་པོརx །གཞུང་ལུགས་འབུམ་གྱི་རལ་པའི་ཁུར་གྱིས་བརྗིད། །རྣམ་
དག་རིག་པའི་མཆེ་སྡེར་ཆེས་ཆེར་རྣོ། །རྟེན་འབྱུང་ཟབ་མོའི་ང་རོ་ཆེར་སྒྲོགས་པའི།།
དངོས་སྨྲའི་གཉིས་འཐུང་འཇོམས་ལ་གསོལ་བ་འདེབས། །ཆོས་ཀུན་མ་ལུས་མཁྱེན་
པའི་སྤྱན་སྟོང་ལྡན། །དཔག་ཡས་འགྲོ་ལ་བརྩེ་བའི་ཞགས་པས་བཅིངས། །སྣ་ཚོགས་
ཐབས་ཀྱིས་འགྲོ་ཀུན་འདྲེན་པའི་དཔལ། །རྣམ་འདྲེན་དམ་པ་ཁྱེད་ལ་གསོལ་བ་འདེབས།།
སྐྱེ་ཤི་བར་དོ་ཐིག་ལེ་མཆོག་མ་ཡི། །མཛེས་པ་རབ་འཕྲོག་མེས་པོའི་སྟེང་གི་ཞལ།།
རིམ་གཉིས་སེན་མོའི་མཚོན་གྱིས་དྲུང་ཕྱུང་ནས། །སྐུ་གསུམ་བདེ་བས་མྱོས་ལ་x
གྲངས་མེད་རྒྱལ་བའི་མཁྱེན་བརྩེ་ཟླ་བས་འཕེལ། །སྨོན་ལམ་འཇུག་པ་བཅུ་པས་བསྲུབས་
པ་ལས། །ཐུབ་བསྟན་གླིང་བཞིའི་ནམ་མཁའ་མཛེས་པའི་རྒྱན། །རྗེ་བཙུན་མཚན་
མོའིམགོན་པོར་མཚམས་འདིར་དམིགས་བརྩེ་མ་གང་མང་འདོན། གསོལ་འདེབས་གཞན་མ་འདོད་

སྦྱར་བྱེད། དེ་ལྟར་སྤྱན་སྟོང་ལྡན་པ་གྲོགས་སུ་སྦྲན། །ཚ་ཟེར་སྒྲོན་མེ་བསིལ་སྦྱིན་མེ་
ལོང་ཐོགས། །མ་ལུས་ཞིང་དུ་འབད་པས་བཙལ་ན་ཡང་། །ཁྱོད་ལས་ལྷག་པའི་སྐྱབས་
གཞན་མ་རྙེད་པས། །གུས་པས་བསྟེན་ནོ་བརྩེ་བའི་ལྕགས་ཀྱུས་བཟུང༌།། ཞེས་ལན་
གསུམ། དེ་ལྟར་གསོལ་བས་མགོན་པོའི་གནས་གསུམ་ལས། །དཀར་དམར་མཐིང་
གསུམ་བདུད་རྩིའི་རྒྱུན་བྱུང་སྟེ། །རང་ལ་ཐིམ་པས་སྒྲིབ་བཞིའི་དྲི་མ་དག །རྣམ་
དག་དབང་ཐོབ་སྐུ་བཞིའི་ངོ་བོར་གྱུར། ལུས་མར་གྱུར་མགྲོན་ལ་སྦྱིན་པ་གཏོང་ཚུལ་ནི་འདི་ལྟར།
རྙེད་པར་དཀའ་བའི་རིན་ཆེན་མི་ལུས་འདི། །ནམ་ཞིག་རྐྱེན་གྱིས་སླེབ་ཚེ་དབང་མེད་
གྱུར། །ད་ལྟ་ཅི་འདོད་རང་ལ་མཐུ་ཡོད་པའི། །བསྐལ་མང་ཚོགས་སུ་སྡུད་སྙམ་
སེམས་བསྐྱེད་དོ། །མཐའ་མེད་འགྲོ་བ་རིགས་དྲུག་སྡུག་བསྔལ་ལས། །བསྐྱབ་པའི་
སྨོན་པའི་དབང་པོའི་སྦྱིན་པ་ནི། །ཁང་ཆེན་གོས་དང་བཏུང་བ་ཁ་ཟས་དང་། །མེ་
དང་ཉི་མ་བསིལ་ཆུ་སྤྲིན་ཆེན་པོ། །བཞོན་པ་གྲུ་རྫིངས་ཟམ་པ་ཐེམ་སྐས་དང་། །རྒྱན་
བཟང་ནོར་བུ་གོ་ཆ་སྒྲོན་མེ་སོགས། །ཀུན་ལ་ཕན་པའི་ཡོ་བྱད་འདོད་དགུ་རྣམས། །རང་
གི་ལུས་ལས་སྤྲུལ་ཏེ་བྱིན་པ་ན། །ཐིག་ནག་ཡང་སོས་བསྡུས་འཇོམས་དུ་འབོད་དང༌།།
ཚ་དང་རབ་ཚ་མནར་མེད་དམྱལ་བ་ཡང་། །གཤིན་རྗེའི་ཕོ་ཉ་མཐུན་པའི་གྲོགས་གཟུགས་
དང༌། །མཚོན་ཆ་རིན་ཆེན་ཤིང་གི་མྱུ་གུར་གྱུར། །མེ་དང་འགྱུར་བྱེད་པདྨའི་ནགས་
ཚལ་དང་། །འབར་བའི་ཁྲོ་ཆུ་དགའ་སྐྱེད་བཏུང་བར་གྱུར། །རབ་རྣོ་སྤུ་གྲིའི་ལམ་
ནི་སྨན་ལྗོངས་འཁྲུངས། །རོ་མྱགས་འདམ་རྫབ་གསེར་གྱི་བྱེ་མ་བརྡལ། །རལ་གྲིའི་
ནགས་ནི་ཀུན་དགའི་ཤིང་དྲུང་དུ། །ཤལ་མ་ལི་ཡང་དཔག་བསམ་ནྱ་གྲོ་དྷ་། །མེ་
འོབས་འདམ་བུའི་ཚལ་གྱུར་སྲིན་བུ་དང༌། །ལྕགས་ཀྱི་བྱ་ཁྱི་ཡིད་འཕྲོག་རྩེ་གྲོགས་
གྱུར། །ཆུ་བུར་ཅན་དང་དེ་རྡོལ་ཨ་ཆུ་སྒྲོག །པདྨ་ཨུཏྤལ་ལྟར་གས་དམྱལ་བ་ཡང་།།
གདན་དང་གོས་བཟང་སྤྲིན་མེ་ཉི་མའི་དྲོད། །ཐོབ་པས་བསིལ་བའི་མིང་ཡང་མེད་པར་

གྱུར། །ཕྱི་ནང་སྒྲིབ་ལྡན་མེ་ལྕེའི་འཁོར་ལོ་དང་། །བྱིངས་གནས་ཁ་འཐོར་ཡི་དྭགས་
འགྲོ་བ་ཡང་། །གང་ཞིག་མཐོང་དང་ཐོས་པའི་སྤྱོད་ཡུལ་ཀུན། །བཟའ་ཤིང་ར་བ་
གཡོས་ལེགས་མྱོས་ཆུར་གྱུར། །དེ་དག་བསྲུངས་པ་བས་ཀྱང་བུ་གཅིག་ལ། །མ་
བྱམས་བཞིན་དུ་བཏབ་ཅིང་ཟས་ཀྱི་ལམ། །ལྟོ་དང་འཚམ་ཞིང་སྤྱད་པའི་བཅུད་རྣམས་
ཀྱང༌། །བདུད་རྩི་བཏུང་བས་ལང་ཚོ་སྐྱེད་པར་གྱུར། །གཅིག་ལ་གཅིག་ཟའི་བྱོལ་
སོང་སྟོབས་ཆེན་གྱིས། །དམན་ལ་མ་བུ་ལྟར་སྐྱོང་བཀོལ་བཙོག་བྲལ། །གླེན་ལྐུགས་
གཏི་མུག་སྟག་པོའི་གཉིད་སངས་ནས། །ཡང་དག་རིགས་པའི་བློ་གྲོས་ཐོབ་པར་གྱུར།།
ཤ་ཟ་སྲིན་པོ་ཁྲོ་སེམས་དུལ་བར་ལྡན། །ལྷ་མིན་འཁྲུགས་པ་ཞི་བའི་རོལ་རྩེད་གྱུར།།
དྲེགས་ལྡན་ཚངས་དབང་བརྒྱ་བྱིན་ལ་སོགས་པའི། །ལྷ་རྣམས་དཀར་པོའི་ཆོས་ལ་
རྟུལ་ཕོད་གྱུར། །གཞན་ཡང་བདག་གི་ལུས་ཀྱི་སྦྱིན་པ་འདི། །སྲིད་གནས་སེམས་
ཅན་གང་གིས་ཐོབ་པ་ཡིས། །དེ་དག་རྣམས་ཀྱི་ལས་ཀྱི་སྒྲིབ་པའི་ཚོགས། །མང་
ཞིང་ལྕི་བའང་མྱུར་དུ་དག་གྱུར་ཏེ། །དམུས་ལོང་ཀུན་གྱིས་གཟུགས་མཐོང་ཞིང་། །འོན་
པ་དག་ཀྱང་སྒྲ་ཀུན་ཐོས། །ཞ་བ་མ་ལུས་འགྲོ་ནུས་ཤིང་། །ལྐུགས་པ་རྣམས་ཀྱང་སྨྲ་
མཁས་གྱུར། །སྨྱོན་པའི་ཡིད་ནི་ཟིན་གྱུར་ཅིང་། །གླེན་པས་ཕྱི་ནང་དོན་ཀུན་ཤེས།།
རྨོས་པའི་ལུས་ཀུན་སོས་གྱུར་ཅིང་། །ན་བའི་ཟུག་རྡུ་མེད་པར་གྱུར། །ཁོན་དུ་འཛིན་
རྣམས་ཡིད་མཐུན་ཞིང་། །ཉི་ཚེ་བ་ཡང་རིང་དུ་གསོན། །དུས་མིན་འཆི་རྣམས་ཚེ་
རིང་ཞིང་། །དབུལ་བོ་ཀུན་གྱིས་ནོར་རྙེད་གྱུར། །བཀྲེས་སྐོམ་གདུང་པའང་འགྲངས་
ངོམ་ཞིང༌། །སྲེད་ལྡན་སྐྱེ་བོས་ཆགས་བྲལ་ཐོབ། །འཆལ་བ་བསྲུངས་བའི་སེམས་
ལྡན་ཞིང་། །ཁོང་ཁྲོ་ཅན་རྣམས་བྱམས་ལྡན་གྱུར། །ལེ་ལོ་ཅན་ཀུན་བརྩོན་གྱུར་ཅིང་།།
སྒྱིད་ལུག་པ་དག་སྤོབས་པ་ཐོབ། །གཡེངས་བས་དབེན་པ་རྙེད་གྱུར་ཅིང་། །ཁེངས་
པ་དམའ་བའི་སེམས་ལྡན་གྱུར། །ཁྲིམས་ཀྱིས་འཇིགས་ཀུན་ཆད་ལས་ཐར། །གྲོགས་

མེད་པ་རྣམས་ཟླ་བོ་རྙེད། །དེ་ལྟར་ཁམས་གསུམ་སྡུག་བསྔལ་རྣམས། །ཞི་ཕྱིར་
ལུས་ནི་ཉིན་བཞིན་གཏོང་། ཁྱད་པར་ལན་ཆགས་ཀྱི་མགྲོན་ལ་བསྔོ་བ་ནི། སེམས་ཅན་རྣམས་
ནི་རང་རང་གིས། །བསད་ཅིང་བརྡེག་དང་འཕྲོག་པ་སོགས། །ལན་ཆགས་བུ་ལོན་
ཤ་ཁོན་རྣམས། །སྔོན་གྱི་དུས་ནས་བསགས་པ་དང་། །ད་ལྟ་རྐྱེན་གྱི་རྙེད་པ་ལས།།
གདོན་བགེགས་འབྱུང་པོའི་གནོད་པ་ཡིས། །འགྲོ་ལ་གཙེས་པ་བཟློག་པ་དང༌། །དེ་
དག་ལ་ཡང་ཕན་གདགས་ཕྱིར། །དོན་སྙིང་ཁོག་པ་ཡན་ལག་དང་། །སྲོག་དབུགས་
ལ་སོགས་གང་འདོད་རྣམས། །འཇིགས་དང་གཅེས་འཛིན་སྤངས་ནས་སུ། །མི་
མིན་འབྱུང་པོའི་ཚོགས་ལ་འབུལ། །དགོས་འདོད་འབྱུང་བའི་ཡིད་བཞིན་ལུས་མཆོག་
འདི། །སྲིད་གནས་སེམས་ཅན་རྣམས་ལ་སྦྱིན་པ་ཡིས། །ཉེས་བརྒྱའི་འཆིང་བ་ཀུན་
ལས་གྲོལ་གྱུར་ཏེ། །ཐམས་ཅད་གཟིགས་པའི་གོ་འཕང་ཐོབ་གྱུར་ཅིག །ལྔ་པ་འདོད་
དོན་ལ་གསོལ་བ་བཏབ་པ་ནི། ལུང་རྟོགས་ནོར་བུའི་གཞིར་གྱུར་དྲིན་ཅན་རྗེ། །མཆོད་ཅིང་
གུས་པའི་གསོལ་བ་བཏབ་པའི་མཐུས། །ཡང་སྲིད་ཀུན་ཏུ་འབྲལ་མེད་རྗེས་བཟུང་ཞིང་།།
བསམ་དང་སྦྱོར་བས་བསྟེན་པར་བྱིན་གྱིས་རློབས། བྱང་ཆུབ་སྒྲུབ་པའི་རྟེན་དུ་བསྔགས་
པ་ཡིས། །རྙེད་དཀའ་དལ་བརྒྱད་འབྱོར་བཅུའི་རྟེན་བཟང་འདི། །དོན་མེད་ཚེ་འདིའི་
ཕྱོགས་སུ་མ་བཀོལ་བར། །དོན་ལྡན་ལམ་བཟང་སྒྲུབ་པར་བྱིན་གྱིས་རློབས། །ཤིན་
ཏུ་རྙེད་དཀར་གསུངས་པའི་རྟེན་འདི་ཡང་། །ཤུགས་དྲག་རླུང་གིས་བཏབ་པའི་མར་
མེ་བཞིན། །མི་རྟག་མྱུར་དུ་འཇིགས་པའི་ཚུལ་བསམ་ནས། །ལོང་མེད་རྒྱུད་ལ་སྐྱེ་
བར་བྱིན་གྱིས་རློབས། །འཇིགས་རུང་ངན་འགྲོའི་གཡང་སར་རབ་སྐྲག་ནས། །སྙིང་
ནས་དཀོན་མཆོག་གསུམ་ལ་སྐྱབས་འགྲོ་ཞིང་། །དཀར་ནག་ལས་ལ་ཡིད་ཆེས་ངེས་
རྙེད་ནས། །འཇུག་ལྡོག་ཚུལ་བཞིན་བྱེད་པར་བྱིན་གྱིས་རློབས། །མཐའ་མེད་སྲིད་
པའི་རྒྱ་མཚོ་གར་མཆིས་ཀྱང་། །སྡུག་བསྔལ་གསུམ་གྱིས་རླབས་ལས་མ་འདས་པས།།

ཚངས་དབང་འཁོར་ལོར་བསྒྱུར་བའི་དཔལ་ལ་ཡང༌། །མེ་འོབས་ལྟ་བུར་མཐོང་བར་
བྱིན་གྱིས་རློབས། །བློ་ངན་གོམས་པའི་རང་ཉིད་གཅེས་འཛིན་འདི། །ཚུལ་མིན་བྱ་
བའི་ཕྱོགས་སུ་ཞུགས་པ་ཡིས། །མི་འདོད་རྒུད་པའི་འབྱུང་གནས་ལ་མཐོང་ནས། །གཅེས་
འཛིན་གདོན་འདི་འཇོམས་པར་བྱིན་གྱིས་རློབས། །འགྲོ་རྣམས་གཅེས་པར་འཛིན་པའི་
བློ་མཆོག་འདི། །མཐའ་ཡས་ཡོན་ཏན་ཀུན་གྱི་གཞིར་མཐོང་ནས། །སྡུག་བསྔལ་
གསུམ་གྱིས་མནར་བའི་མ་འདི་རྣམས། །རང་ལས་གཅེས་པར་འཛིན་པར་བྱིན་གྱིས་
རློབས། །སྡུག་བསྔལ་རྨི་ལམ་དུ་ཡང་མི་འདོད་ཅིང། །བདེ་བས་ནམ་ཡང་ཚིམས་
པ་མེད་པ་ནི། །རང་གཞན་ཀུན་ལ་ཁྱད་པར་ཡོད་མིན་པས། །གཞན་རྣམས་དགའ་
བར་བྱེད་པར་བྱིན་གྱིས་རློབས། །མདོར་ན་བདག་གི་བདེ་དགེ་གང་ཡོད་ཀུན། །འཕངས་
པ་མེད་པར་གཞན་ལ་གཏོང་བ་དང་། །གཞན་གྱི་སྡུག་བསྔལ་ཕུང་པོ་ཅི་ཡོད་པ། །རང་
གི་སྟེང་དུ་ལེན་པར་བྱིན་གྱིས་རློབས། །རྒྱལ་དང་རྒྱལ་བའི་སྲས་ཀྱིས་རབ་བསྔགས་
ཤིང༌། །ལུས་ཅན་ཀུན་གྱི་ཉེར་འཚོ་གཅིག་པུ་པ། །གང་ཞིག་སེམས་ཀྱི་དམ་པ་རིན་
ཆེན་འདི། །བཅོས་མིན་མྱུར་དུ་སྐྱེ་བར་བྱིན་གྱིས་རློབས། །ཐེག་ཆེན་ལམ་གྱི་གཞུང་
ཤིང་སེམས་མཆོག་དེས། །ལེགས་དྲངས་རྒྱལ་སྲས་སྤྱོད་པའི་གནས་རྣམས་ལ། །འཁོར་
གསུམ་དམིགས་མེད་རྒྱ་ཡིས་ལེགས་བཏབ་ནས། །བརྩོན་པ་དྲག་པོས་སློབ་པར་བྱིན་
གྱིས་རློབས། །ཀུན་རྟོག་རླབས་ཀྱི་སྤྲོས་པ་ཉེར་ཞི་བའི། །མི་རྟོག་ཞི་གནས་དྭངས་
བའི་ཆུ་ནང་དུ། །དེ་ཉིད་ལ་དམིགས་ལྷག་མཐོང་ཟླ་བའི་གཟུགས། །མ་འདྲེས་གསལ་
བར་ཤར་བར་བྱིན་གྱིས་རློབས། །གྲངས་རིང་བསྐལ་པར་བཙལ་ཀྱང་རྙེད་མིན་པའི།།
ཟུང་འཇུག་བསམ་འཕེལ་དབང་གི་རྒྱལ་པོ་དེ། །རྩོལ་མེད་སྐད་ཅིག་ཉིད་ལ་སྟེར་བྱེད་
པའི། །མཚན་ལྡན་བླ་མ་བསྟེ ན་པར་བྱིན་གྱིས་རློབས། །དེ་ནས་ཐར་པའི་ཁང་བཟང་
ལ་ཞུགས་ནས། །དབང་བཞིའི་ཆུ་བོས་སྒྲིབ་བཞིའི་དྲི་མ་བཀྲུས། །རིམ་གཉིས་བདུད་

རྩི་ལམ་གྱི་སྣོད་རུང་དུ། །ཡང་དག་ཉིད་དུ་འགྱུར་བར་བྱིན་གྱིས་རློབས། །དེ་ཚེ་བླ་
མ་ལྷར་བཅས་དཔང་བཙུགས་ནས། །ཇི་ལྟར་ཁས་བླངས་དམ་ཚིག་སྡོམ་པ་རྣམས། །རྣམ་
གསུམ་དངོས་གྲུབ་འགྲུབ་པའི་གཞིར་མཐོང་ནས། །སྲོག་ལས་གཅེས་པར་འཛིན་པར་
བྱིན་གྱིས་རློབས། །སྐྱེ་ཤི་བར་དོ་འཁྲུལ་པའི་གྲོང་བཅོམ་ནས། །རིམ་གཉིས་འཕྲུལ་
གྱི་ཐེམ་སྐས་ལ་འཛེགས་ཏེ། །ཟུང་འཇུག་ནོར་བུའི་ཁང་བཟང་ཉམས་དགའ་བར། །སྤྲུལ་
པའི་ཟློས་གར་བསྒྱུར་བར་བྱིན་གྱིས་རློབས། །ལམ་སྣ་མ་ཟིན་འཆི་བའི་དུས་ཀྱི་ཚེ།།
ལྷ་དང་དཔའ་བོ་མཁའ་འགྲོའི་ཚོགས་རྣམས་ཀྱིས། །བུ་བུ་དག་པའི་ཞིང་དུ་ཚུར་ཤོག་
ཅེས། །ཕྱི་ནང་མཁའ་སྤྱོད་གནས་སུ་འཁྲིད་པར་ཤོག །དེ་ཡི་མཐུ་ལས་བར་དོའི་
གནས་སྐབས་སམ། །ཡང་སྲིད་གཞན་དུ་རིག་འཛིན་རྟེན་བཟུང་སྟེ། །རིམ་གཉིས་
ལམ་གྱི་རྟོགས་པ་མངོན་གྱུར་ནས། །སྐུ་གསུམ་མངོན་དུ་འགྱུར་བར་བྱིན་གྱིས་རློབས།།
དེ་ནས་ཚོགས་ཞིང་ཉེར་བསྡུ་བྱ་བའི་ཚུལ་ནི། ༈ དཔལ་ལྡན་རྩ་བའི་བླ་མ་རིན་པོ་ཆེ། ་ཞེས་
སོགས་ཚིགས་བཅད་གསུམ་འདྲ་ཞིང༌། ༈ ལུས་ངག་ཡིད་ལ་སྐུ་གསུང་ཐུགས་ཞུགས་ལ།།
བླ་མ་ཁྱེད་རང་ལྟ་བུར་བྱིན་གྱིས་རློབས། །ཞེས་གསོལ་བ་བཏབ་པས། །ཚོགས་ཞིང་
རྣམས་མེ་ལོང་ལ་ཧ་བཏབ་བ་བཞིན་མཐའ་ནས་རིམ་གྱིས་བསྡུས་ཏེ། །གཙོ་བོའི་བར་
ལ་ཐིམ། གཙོ་བོ་ཡང་རང་གི་སྤྱི་བོར་བྱོན་ཏེ། རང་ཉིད་ལ་ཐིམ་པས་རང་གི་སྒོ་གསུམ་
དང་སྐུ་གསུང་ཐུགས་དབྱེར་མེད་དུ་གྱུར་པར་བསམ་ལ་མི་རྟོག་པའི་ངང་ལ་དར་ཅིག་
སྙོམས་པར་འཇོག། དེ་ནས། འདི་ལྟར་བསྐྲུན་པའི་རྣམ་དཀར་ཉལ་འགྲོའི་རྒྱུན། །ལྟ་
ངན་གཅོང་རོང་གནས་སུ་མ་ལྷུང་བར། །རིན་ཆེན་སེམས་ཀྱི་ཡུར་བ་ལ་ཞུགས་ཏེ།།
ཀུན་མཁྱེན་ཆུ་གཏེར་གནས་སུ་བགྲོད་པར་ཤོག །ཅེས་པ་འདི་ཡང་དོན་གཉེར་ཅན་མང་པོ་ལ་
ཕན་པའི་ཕྱིར་དང་། རང་ཉིད་བླ་མ་ལྷའི་རྣལ་འབྱོར་ལ་གོམས་པ་ལྷུར་ལེན་པའི་ཕྱིར་དུ། གུར་སྨོན་དབེན་གནས་
ཀྱི་རི་ཁྲོད་དུ་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་སྦྱར་བའོ།། མངྒལཾ།། དར་རྒྱས་འཕེལ།།

༼ཁ༽
༄༅། །ཟླ་མའི་རྣལ་འབྱོར་ཐུན་མོང་མ་ཡིན་པ་རྡོ་རྗེ་འཆང་ལ་བརྟེན་པའི་
ཐུན་དྲུག་གི་རྣལ་འབྱོར་བཅས་བཞུགས་སོ། །
༄༅། །ཨོཾ་བདེ་ལེགས་སུ་གྱུར་ཅིག །མདུན་གྱི་ནམ་མཁར་ཆུ་སྐྱེས་ཟླ་བའི་སྟེང་།།
ཀྱི༑ ༑ཕྱག་གཡས་ཆོས་འཆད་གཡོན་པ་མཉམ་གཞག་སྟེང་། །རྟེན་འབྲེལ་ཟབ་མོའི་
དོན་སྟོན་གླེགས་བམ་བསྣམས། །གུར་གུམ་མདངས་ལྡན་ཆོས་གོས་རྣམ་གསུམ་དང་།།
གསེར་མདོག་པཎ་ཞྭ་དབུ་ལ་ལེགས་མཛེས་ཤིང་། །ཞབས་གཉིས་མཉམ་པའི་སྐྱིལ་
ཀྲུང་གིས་བཞུགས་པའི། །གནས་གསུམ་ཡི་གེ་གསུམ་མཚན་འོད་ཟེར་གྱིས། །རང་
བཞིན་གནས་ནས་རང་འདྲའི་ཡེ་ཤེས་པ། །དངོས་བརྒྱུད་བླ་མ་ཡི་དམ་མཆོག་གསུམ་
བཅས། །སྤྱན་དྲངས་དམ་ཚིག་པ་དང་དབྱེར་མེད་གྱུར། ཡན་ལག་བདུན་པ་འབུལ་བ་ནི།
༈ གང་ལ་བརྟེན་ན་སྐུ་གསུམ་བདེ་བ་ཆེ། །རྩོལ་མེད་སྐད་ཅིག་ཉིད་ལ་སྟེར་མཛད་
པའི། །རིགས་བརྒྱའི་ཁྱབ་བདག་རྡོ་རྗེ་འཆང་དབང་དང་། །དབྱེར་མེད་རྗེ་བཙུན་བླ་
མར་གུས་ཕྱག་འཚལ། །རྙོག་བྲལ་མཆོད་ཡོན་ལྷ་རྫས་མེ་ཏོག་དང་། །དུད་པའི་
སྤྲིན་ཕུང་སྣང་གསལ་དྲི་ཆབ་སོགས། །སྐྱབས་མཆོག་རྗེ་བཙུན་བླ་མ་ཁྱོད་ཉིད་ལ། །ཞེན་
མེད་མ་ཆགས་བློ་ཡིས་འབུལ་བར་བགྱི། །ཐོག་མེད་དུས་ནས་དུག་གསུམ་དྲག་པོ་
ཡིས། །ཀུན་ནས་བསླངས་པའི་མི་དགེ་ཅི་བགྱིས་དང༌། །སྡོམ་པ་གསུམ་གྱི་བཅས་
མཚམས་འགལ་བ་རྣམས། །སྙིང་ནས་འགྱོད་པ་དྲག་པོས་སོ་སོར་བཤགས། །རང་
གཞན་སྐྱེ་འཕགས་ཀུན་གྱི་རྣམ་དཀར་དང༌། །ཁྱད་པར་རྗེ་བཙུན་བླ་མ་ཁྱོད་ཉིད་ཀྱིས།།

 
མ་རུངས་གདུལ་དཀའི་སྙིགས་མའི་འགྲོ་བ་ལ། །རྒྱལ་བའི་མཛད་པ་སྒྲུབ་ལ་རྗེས་ཡི་
རངས། །འགྲོ་རྣམས་སྲིད་པའི་རྒྱ་མཚོ་ལས་སྒྲོལ་ཞིང་། །ཐར་པའི་ལམ་བཟང་མཆོག་
ལ་འགོད་པའི་ཕྱིར། །ཕྱོགས་མེད་སྙིང་རྗེ་ཆེན་པོས་ལེགས་བསྐུལ་ནས། །ཟབ་རྒྱས་
ཆོས་ཀྱི་འཁོར་ལོ་བསྐོར་དུ་གསོལ། །མཐའ་དག་འགྲོ་འདི་བྱང་ཆུབ་མ་ཐོབ་བར། །གནས་
མིན་དེ་སྲིད་མྱ་ངན་མི་འདའ་བར། །རྡོ་རྗེའི་ཁྲི་འཕང་མཐོན་པོར་གཡོ་མེད་དུ། །ངེས་
པ་ལྔ་ལྡན་ཇི་བཞིན་རྟག་བཞུགས་གསོལ། །བདག་གིས་ཇི་སྙེད་བསགས་པའི་དགེ་
བ་དེས། །སྐྱེ་དགུའི་འཕྲལ་དང་ཡུན་གྱི་ཕན་བདེ་རྣམས། །གང་ལས་འབྱུང་བའི་
རྒྱལ་བའི་བསྟན་པ་ནི། །མི་ཟད་ཡུན་རིང་གནས་པའི་རྒྱུ་རུ་བསྔོ་། །སླར་ཡང་གསོལ་
བ་འདེབས་པ་ནི། ༈ ཀུན་མཁྱེན་གཉིས་པ་བློ་བཟང་གྲགས་པ་ཡིས། །ཚེ་རབས་མང་
པོར་རྗེས་བཟུང་བྱིན་བརླབས་པའི། །ཐུབ་བསྟན་སྒྲོན་མེ་འཛིན་པའི་དཔལ་མངའ་བ།།
རྗེ་བཙུན་བླ་མའི་ཞབས་ལ་གསོལ་བ་འདེབས། །འཕྲིན་ལས་བང་རིམ་བཞི་ཡིས་ཉེར་
མཛེས་ཤིང་། །བསླབ་གསུམ་ཆུ་འཛིན་དྲ་བས་འཁྱུད་པ་གང༌། །མཁས་མང་གླིང་
བཞིའི་དབུས་ན་མངོན་མཐོ་བའི། །རྗེ་བཙུན་ས་འཛིན་དབང་པོར་གསོལ་བ་འདེབས།།
སྡུག་བསྔལ་རྒྱ་མཚོར་བྱང་བའི་འགྲོ་བ་ཀུན། །ཐབས་མཁས་མཛད་པ་བཟང་པོའི་གྲུ་
ཆེན་གྱིས། །རྣམ་གྲོལ་ནོར་བུའི་གླིང་དུ་འཁྲིད་མཁས་པའི། །སྔོན་མེད་དེད་དཔོན་
མཆོག་ལ་གསོལ་བ་འདེབས། །བདག་ཀྱང་དེང་ནས་བྱང་ཆུབ་མ་ཐོབ་བར། །མགོན་
པོ་ཁྱོད་དང་སྐད་ཅིག་མི་འབྲལ་ཞིང་། །སྐུ་གསུང་ཐུགས་ཀྱི་རྣམ་པར་ཐར་པ་ལ། །ལོག་
ལྟ་སྐད་ཅིག་ཙམ་ཡང་མི་སྐྱེ་ཤོག །དེ་ཡི་མཐུ་ལས་ཚེ་རབས་ཐམས་ཅད་དུ། །དལ་
འབྱོར་རྟེན་ཐོབ་དམ་པའི་མགོན་གྱིས་བཟུང་། །ངེས་འབྱུང་བྱང་སེམས་ཡང་དག་ལྟ་
བ་སོགས། །འཁྲུལ་མེད་ལམ་གྱིས་ཀུན་མཁྱེན་མྱུར་ཐོབ་ཤོག །ཅེས་པ་འདི་ནི་ལྡན་མ་
དགེ་སློང་ངག་དབང་ཚུལ་ཁྲིམས་ཀྱིས་འདི་ལྟ་བུ་ཞིག་དགོས་ཞེས་ཡང་ཡང་བསྐུལ་བ་ལ་བརྟེན་ནས། །གུར་

 
དུ་བྱ་བཏང་བློ་བཟང་ཚེ་བརྟན་གྱིས་སྨྲས་པ་དགེ་ལེགས་འཕེལ།་༈ ཐུན་དྲུག་རྣལ་འབྱོར་གྱི་གསལ་བྱེད།
༈ སངས་རྒྱས་ཆོས་དང་ཚོགས་ཀྱི་མཆོག་རྣམས་ལ།། ཞེས་པ་ནས། སེམས་ཅན་
ཐམས་ཅད་ཉེ་རིང་ཆགས་སང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག །ཅེས་
པའི་བར་བརྗོད། བྲལ་བར་བྱའོ་སྙམ་དུ་བཏང་སྙོམས་བྱའོ།། ཚུལ་ཏེ། རིགས་ལྔའི། ནས་ཁྱད་པར་
འཕགས་པའི་བདེ་བ། བར་གྱུར་ཅིག་སྙམ་དུ་བྱམས་པ་དང་། དམ་ཚིག་གིས་ནང་ནས། ཐོབ།
བཟོད་དཀའི་སྡུག་བསྔལ་རྒྱ་མཚོ་ལས་བསྒྲལ་ཏེ། བར་གྱུར་ཅིག་སྙམ་པ་སྙིང་རྗེ་དང་། བྱམས་
པ་དང༌། ཐར་པ་དམ་པའི་བདེ་དང་བྲལ་བར་མ་གྱུར།། ཅིག་སྙམ་པ་དགའ་བ་དང་། མི་
ཞིའི་འཇིགས་པ་ལས་སྒྲོལ་ཕྱིར། །རྫོགས་པའི་བྱང་ཆུབ་ཐོབ་པར་འདོད་པའི་སེམས།།
ཞེས་པ་ནི་ཚད་མེད་བཞི་བསྒོམ། དེང་ནས་བཟུང་སྟེ་སངས་རྒྱས་མ་ཐོབ་བར། །སྲོག་གི་
ཕྱིར་ཡང་མི་བཏང་བཟུང་བར་བགྱི། །ཇི་ལྟར་སྔོན་གྱི་འཇུག་སྡོམ་ལེན་འདོད་ན་མདུན་དུ་སྟོན་
པ་འཁོར་བཅས་བཞུགས་པར་དམིགས་ནས། བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་
པ་དང༌། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར།།
བདག་ཀྱང་འགྲོ་ལ་ཕན་དོན་དུ། སྙམ་པ་སྨོན་སེམས་ཆོ་གས་བཟུང་བ་ཉིན་ཞག་རེ་ལ་ཐུན་དྲུག་ཏུ་
བཟུང་དགོས་པར་གསུང་པའི་བསླབ་བྱའོ།། བྱང་ཆུབ་སེམས་ནི་བསྐྱེད་བགྱི་ཞིང༌། །བྱང་ཆུབ་
སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། ཞེས་སོགས་གསུམ་བརྗོད་
དེ་བྱང་སྡོམ་བླང་། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ།།
ཅེས་ཕན་ཡོན་བསམས་ཏེ་སྤྲོ་བ་བསྐྱེད། དེ་རིང་སངས་རྒྱས་རིགས་སུ་སྐྱེས། །སངས་རྒྱས་
སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་
བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་
བྱ༑ ༑མདུན་གྱི་ནམ་མཁར་ཡིད་འཕྲོག་རིན་ཆེན་ཁྲི། །ཆུ་སྐྱེས་ཉི་ཟླ་རྒྱས་པའི་དཀྱིལ་

 
འཁོར་སྟེང་། །རྩ་བའི་བླ་མ་ཁྱབ་བདག་རྡོ་རྗེ་འཆང་། །སྐུ་མདོག་སྔོན་པོ་ཞལ་གཅིག་
ཕྱག་གཉིས་ཀྱིས། །རྡོར་དྲིལ་བཟུང་ནས་རང་འདྲའི་ཡུམ་ལ་འཁྱུད། །མཚན་དཔེའི་
གཟི་འབར་རིན་ཆེན་རྒྱན་མང་འཛིན། །ཡིད་འཕྲོག་ལྷ་རྫས་གོས་ཀྱི་ན་བཟའ་འཆང་།།
དྲན་པ་ཙམ་གྱིས་གདུང་བ་ཀུན་སེལ་ཞིང་། །སྐྱབས་མཆོག་མ་ལུས་འདུས་པའི་བདག་
ཉིད་དུ། །སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །ཡི་གེ་གསུམ་མཚན་
ཧཱུྃ་གི་འོད་ཟེར་གྱིས། །རང་བཞིན་གནས་ནས་བླ་མ་རྡོ་རྗེ་འཆང་། །ཛཧཱུྃ་བཾ་ཧོ༔གཉིས་
སུ་མེད་པར་གྱུར། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་
གང་། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །བདག་པོས་
བཟུང་དང་མ་བཟུང་དང་། །དངོས་བཤམས་ཡིད་ཀྱིས་སྤྲུལ་པ་ལས། །བྱུང་བའི་ཕྱི་
ནང་གསང་བ་ཡི། །སྣ་ཚོགས་མཆོད་སྤྲིན་རྒྱ་མཚོས་མཆོད། །བདག་གཞན་ལུས་
ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་མཎྜལ་བཟང་
མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་
བརླབ་ཏུ་གསོལ། །དུས་གསུམ་ཕྱོགས་བཅུའི་བདེ་གཤེགས་མ་ལུས་པ། །གང་འདུལ་
ཇི་བཞིན་ངུར་སྨྲིག་རྣམ་རོལ་གྱིས། །གྲངས་མེད་ཞིང་དུ་རྒྱལ་བའི་མཛད་པ་ཅན། །བླ་
མ་རིན་པོ་ཆེ་ལ་གསོལ་བ་འདེབས། །རྡོ་རྗེ་འཆང་གིས་བློ་དམན་བསམ་པའི་ངོར། །རབ་
འབྱམས་རྒྱལ་བའི་འཁོར་ལོ་མཐའ་དག་ལས། །ལྷག་པའི་ཞིང་གི་དམ་པར་ལེགས་
བསྔགས་པའི། །བླ་མ་རིན་པོ་ཆེ་ལ་གསོལ་བ་འདེབས། །མཆོག་དང་ཐུན་མོང་དངོས་
གྲུབ་མ་ལུས་ཀུན། །མགོན་ཁྱོད་ཚུལ་བཞིན་བསྟེན་པའི་རྗེས་འགྲོ་བར། །མཐོང་
ནས་ལུས་དང་སྲོག་ཀྱང་ཡོངས་བཏང་སྟེ། །ཁྱོད་མཉེས་ཁོ་ན་བསྒྲུབ་པར་བྱིན་གྱིས་
རློབས། །དེ་ལྟར་གསོལ་བ་བཏབ་པས་བླ་མ་མཆོག །རང་གི་སྤྱི་བོའི་གཙུག་ཏུ་ས་

 
མཱ་ཛ། །སླར་ཡང་དགྱེས་བཞིན་རང་དང་རོ་གཅིག་གྱུར། །བདག་ཉིད་རྡོ་རྗེ་སེམས་
དཔའི་ང་རྒྱལ་གྱིས། །ལྷན་སྐྱེས་བདེ་ཆེན་གསང་བའི་རྡོ་རྗེ་དང་། །རང་བཞིན་སྤྲོས་
བྲལ་གསང་བའི་གྷཎྜ་ཡི། །མཚོན་བྱེད་བཟུང་ནས་བཅོམ་ལྡན་འདས་མར་འཁྱུད། །བདག་
གི་ལུས་དང་དེ་བཞིན་ལོངས་སྤྱོད་དང༌། །དུས་གསུམ་དགེ་ཚོགས་ཕུང་པོ་ཅི་མཆིས་
པ༑ ༑མར་གྱུར་སེམས་ཅན་ཀུན་གྱི་དོན་གྱི་ཕྱིར། །དེང་ནས་འཕངས་པ་མེད་པར་
བཏང་བར་བྱ། །སོ་ཐར་བྱང་སེམས་རྡོ་རྗེ་ཐེག་པ་ཡི། །རྣམ་དག་བཅས་པའི་བསླབ་
པ་ཕྲ་མོ་ལས། །རྨི་ལམ་དུ་ཡང་འདའ་བར་མི་བྱེད་པར། །རྒྱལ་བའི་བཀའ་བཞིན་
བདག་གིས་བསྒྲུབ་པར་བྱ། །ཐེག་པ་གསུམ་དང་རྒྱུད་སྡེ་བཞིས་བསྡུས་པའི། །ལུང་
དང་རྟོགས་པའི་དམ་ཆོས་མ་ལུས་པ། །རྒྱལ་བའི་དགོངས་པ་ཇི་བཞིན་ལེགས་བཟུང་
སྟེ༑ ༑གང་འཚམས་ཐབས་ཀྱིས་འགྲོ་བ་ཡོངས་སུ་སྒྲོལ། །ཞེས་དེ་དག་གི་དོན་དྲན་བཞིན་
པས་བརྗོད། མཇུག་ཏུ་བཟང་པོ་སྤྱོད་པ་སོགས་ཀྱི་སྨོན་ལམ་བྱ། རྣམ་མང་རྒྱུད་སྡེ་རྒྱ་མཚོའི་སྐྱེད་
ཚལ་ལས། །ཐུན་དྲུག་རྣལ་འབྱོར་མེ་ཏོག་ཕྲེང་མཛེས་པས། །ལེགས་པར་སྤེལ་
འདི་རིག་སྔགས་འཆང་རྣམས་ཀྱི། །དམ་ཚིག་སྡོམ་པ་དག་བྱེད་རྒྱན་མཆོག་ཡིན།།
འདི་ལས་འོངས་པའི་རྣམ་དཀར་དགེ་བའི་མཐུས། །ཚེ་རབས་ཀུན་ཏུ་རྡོ་རྗེ་འཆང་
དབང་གིས། །བཅས་པའི་མཚམས་ལས་ནམ་ཡང་མི་འདའ་བར། །རིམ་གཉིས་
ལམ་གྱི་རིམ་པ་མཐར་ཕྱིན་ཤོག ། ཅེས་པ་ཐུན་དྲུག་གི་རྣལ་འབྱོར་ཉམས་སུ་ལེན་ཚུལ་མེ་ཏོག་
ཕྲེང་མཛེས་ཀྱི་གསལ་བྱེད་འདི་ཡང་དད་འདུན་ཅན་འགའ་ལ་ཕན་པའི་ཆེད་དུ་ཤཱཀྱའི་བཙུན་པ་དོན་ཡོད་མཁས་
གྲུབ་ཀྱིས་གུར་སྨོན་དབེན་གནས་སུ་སྦྱར་བའོ།། མངྒལཾ།། དར་རྒྱས་འཕེལ། །

 
༄༅། །བླ་མ་མཆོད་པའི་ཟབ་ཁྲིད་ཐུན་མོང་མ་ཡིན་པ་བརྒྱུད་ལྡན་བླ་མའི་
ཞལ་གདམས་བཞུགས་སོ། །
༄༅། །ལྷན་སྐྱེས་བདེ་སྟོང་ལྷ་ཡི་ལམ་ཡངས་པར།
རིས་རབ་བཀྲ་ཞིང་། །སྤྲུལ་པའི་ཟློས་གར་ཅིར་ཡང་བསྒྱུར་མཛད་པའི། །བཤེས་
གཉེན་དམ་པ་དེ་ལ་གུས་པས་འདུད། །གྲངས་མེད་བསྐལ་མང་རྒྱ་མཚོར་རྙེད་དཀའ་
སྟེར་མཛད་པའི། །བླ་མཆོད་སྙིང་པོའི་དོན་རྣམས་འདིར་བཤད་བྱ། །དེ་ཡང་སྐལ་
ལྡན་གྱི་སྐྱེས་བུ་མཆོག་ཐུན་མོང་གི་དངོས་གྲུབ་མྱུར་དུ་ཐོབ་པར་འདོད་པའི་གང་ཟག་
གིས་བླ་མ་མཆོད་པའི་ཆོ་ག་ཉམས་སུ་བཞེས་པ་ལ། སྔོན་འགྲོ་དང་དངོས་གཞི་རྗེས་
ཀྱི་རིམ་པ་དང་གསུམ། དང་པོ་ནི། མཚན་ཉིད་དང་ལྡན་པའི་གནས་ཁང་བྱི་དོར་
ལེགས་པར་བྱས་ལ། བ་བྱུང་གི་ཆུས་ཆག་ཆག་གདབ། སྐུ་གསུང་ཐུགས་ཀྱི་རྟེན་
སྤྱི་དང་། ཁྱད་པར་དུ་ལམ་རིམ་བརྒྱུད་པའི་བླ་མ་རྣམས་དང་། ཞྭ་སེར་ཅོད་པན་འཛིན་
འདོད་ཡོན་ལྔ། བཀྲ་ཤིས་རྟགས་བརྒྱད། རིན་པོ་ཆེ་སྣ་བདུན་སོགས། རང་ལ་གང་
ཡོད་ཐམས་ཅད་གྲོགས་པོའི་བློར་མི་ཤོང་བ་ལྟ་བུའི་གཡོ་སྒྱུ་མེད་པ་དང༌། ཚེ་འདིའི་
རྙེད་བཀུར་སོགས་ཆོས་བརྒྱད་དང་། རང་གཅིག་པུ་ཞི་བ་དོན་དུ་གཉེར་བའི་དམན་
པའི་བསམ་པས་ཀྱང་མ་གོས་པར། དགེ་སེམས་ཁྱད་པར་ཅན་ཏེ་སེམས་ཅན་ཐམས་
ཅད་ཀྱི་དོན་དུ་བྱང་ཆུབ་ཐོབ་འདོད་ཀྱི་བསམ་པས་ཀུན་སློང་གཡོ་མེད་པར་བྱས་ལ། རང་

 
གི་གདན་གྱི་འོག་ཏུ་གཡུང་དྲུང་ངམ་རྡོ་རྗེ་རྒྱ་གྲམ་བྲི། ཤིང་ཁྲི་དྲ་མིག་ཅན་ནམ། འབོལ་
ཤིན་ཏུ་བདེ་བའི་སྟན་ལ་རྣམ་སྣང་གི་ཆོས་བདུན་དང་ལྡན་པར་འཁོད་དེ། ༈ བདེ་
ཆེན་ངང་ལས་རང་ཉིད་བླ་མ་ལྷར། ཞེས་སོགས་བརྗོད་པ་དང་མཉམ་དུ་དམིགས་པ་
ཡིད་ལ་བྱེད་ཚུལ་ནི། རང་ཉིད་སྐད་ཅིག་གིས་སྣ་ཚོགས་པདྨ་དང་ཉི་མའི་གདན་ལ་
དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་
དང་བཅས་པའི་སྐུར་ལམ་གྱིས་བཞེངས་ཏེ། ཡབ་ཡུམ་གཉིས་སྦྱོར་མཚམས་དང་ཐུགས་
ཀའི་ཧཱུཾ་ལས་འོད་ཟེར་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ་རྣམ་པ་འོད་ཟེར།
བྱེད་ལས་མ་དག་པའི་སྣོད་བཅུད་སྦྱངས་ནུས་པ། ཁྱད་ཆོས་གསུམ་ལྡན་ཞིག་འཕྲོས་
ཏེ་སྣོད་བཅུད་ཐམས་ཅད་ཇེ་དྭངས་ཇེ་དྭངས་ལ་སོང་ནས། དག་པའི་ཞིང་གཞལ་ཡས་
ཁང་དང་། བཅུད་ཐམས་ཅད་དཔལ་རྡོ་རྗེ་འཇིགས་བྱེད་ལ་སོགས་པའི་ལྷའི་རྣམ་རོལ་
དུ་འཆར་བ་ལ་བསླབ་སྟེ། རང་གི་ཡིད་ངོར་ཐ་མལ་གྱི་སྣང་ཞེན་དང་བྲལ་བའི་དག་
པ་རབ་འབྱམས་ཀྱི་ཞིང་འབའ་ཞིག་ཏུ་གྱུར་ཏེ། ཡོན་ཏན་ཕུན་སུམ་ཚོགས་པའི་བཀོད་
པས་ཁྱད་པར་འཕགས་ཤིང་། ཡིད་དུ་འོང་བའི་རྣམ་པ་ཅན་དུ་གྱུར་པར་བསམ། དགེ་
སེམས་ཁྱད་པར་ཅན་དང་ལྡན་པའི་ངང་ནས་མདུན་གྱི་ནམ་མཁར་སེང་གེ་བརྒྱད་ཀྱིས་
བཏེགས་པའི་རིན་པོ་ཆེའི་ཁྲི་ཡངས་ཤིང་ཡིད་དུ་འོང་བ་གཅིག་གསལ་བཏབ། དེའི་
སྟེང་དུ་འདབ་མ་བསམ་གྱིས་མི་ཁྱབ་པ་དང་ལྡན་པའི་སྣ་ཚོགས་པདྨ། འདབ་མ་ཐ་མ་
རྣམས་ཀྱིས་ཁྲི་ཁེབས་ཤིང། ནང་མ་རྣམས་རྒྱ་ཇེ་ཆུང་དང་དཔངས་ཇེ་མཐོར་སོང་བའི་
དབུས་ཀྱི་ལྟེ་བའི་ཕྱོགས་བཞིར་འདབ་མ་ཆེ་བ་བཞི། ལྟེ་བའི་སྟེང་དུ་ཐབས་ཤེས་མཚོན་
པའི་ཉི་ཟླའི་གདན་གྱི་སྟེང་དུ་དུས་གསུམ་སངས་རྒྱས་ཐམས་ཅད་ངོ་བོ་བཀའ་དྲིན་གསུམ་
ལྡན་གྱི་རྩ་བའི་བླ་མ་དེ་ཉིད་རྣམ་པ་དགེ་སློང་ངུར་སྨྲིག་གར་གྱི་རོལ་པ་ཅན། སྐྱེ་དགུ་
རྣམས་ལ་དགྱེས་པའི་འཛུམ་ཞལ་དཀར་པོ་འཕྲོ་བ། ཞལ་གཅིག་ཕྱག་གཉིས་པ་གཡས་

 
ཐུགས་ཀར་ཆོས་འཆད་ཀྱི་ཕྱག་རྒྱ། གཡོན་མཉམ་གཞག་གི་སྟེང་དུ་བདུད་རྩིས་གང་
བའི་ལྷུང་བཟེད་བསྣམས་པ། ཆོས་གོས་ངུར་སྨྲིག་མདོག་ཅན་གསུམ་སྐུ་ལ་གསོལ་
ཞིང་། འཛམ་བུ་ཆུ་བོའི་གསེར་གྱི་མདངས་དང་ལྡན་པའི་པཎ་ཞྭ་དབུ་ལ་གསོལ་བ།
ཤེས་སེམས་དཔའི་ཚུལ་གྱི་རྒྱལ་བ་ཤཱཀྱ་ཐུབ་པ་སྐུ་མདོག་གསེ
ངེ་འཛིན་སེམས་དཔའི་ཚུལ་གྱི་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་
གཉིས་པ། རྡོ་རྗེ་དང་དྲིལ་བུ་བཟུང་ནས་ཡུམ་རྡོ་རྗེ་དབྱིངས་ཕྱག་མ་ལ་འཁྱུད་པ༑ ཡབ
དབུ་སྐྲ་རལ་པ་ཐོར་ཚུགས་དང་། ཡུམ་དབུ་སྐྲ་རལ་པ་ཕྱེད་བཅིངས་སུ་བྱས་པ། གཉིས་
པར་འཇུག་པའི་བདེ་བས་དགྱེས་པ་ཆེན་པོ་བསྐྱེད་པ། སེམས་དཔའ་གསུམ་ཀ་མཚན་
དང་དཔེ་བྱད་ཀྱིས་སྤྲས་ཤིང་། མཐའ་འཇའ་ཚོན་སྣ་ལྔས་བསྐོར་བའི་དབུས་སུ་རྡོ་རྗེ་
སྐྱིལ་ཀྲུང་གིས་བཞུགས་པའོ། །རྡོ་རྗེ་འཆང་གི་ཐུགས་ཀར་ཟླ་གདན་གྱི་སྟེང་དུ་ཧཱུཾ་
ཡིག་སྔོན་པོ། །དེ་ལས་འོད་ཟེར་མདུན་དུ་རང་གི་རྩ་བའི་བླ་མའི་གྲངས་དང་མཉམ་
པ་སྤྲོས་པའི་སྣེ་ལ་དབུས་སུ་བཀའ་དྲིན་གསུམ་ལྡན་གྱི་རྩ་བའི་བླ་མ་རང་འདྲ་གཉིས་
པ་ལ་དངོས་སུ་ཆོས་འབྲེལ་ཡོད་པའི་བླ་མ་རྣམས་ཀྱིས་བསྐོར་བ། གཡས་སུ་འོད་
ཟེར་རྒྱ་ཆེན་སྤྱོད་བརྒྱུད་ཀྱི་བླ་མའི་གྲངས་དང་མཉམ་པ་སྤྲོས་པའི་སྣེ་ལ་རྗེ་བཙུན་བྱམས་
མགན་ལ་རྒྱ་ཆེན་སྤྱོད་བརྒྱུ་
མོ་ལྟ་བརྒྱུད་ཀྱི་བླ་མའི་གྲངས་དང་མཉམ་པ་སྤོས་པའི་སྣེ་ལ་རྗེ་བཙུན་འཇམ་དབྱངས་
ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་བ། སྟེང་དུ་འོད་ཟེར་གཅིག་སྤྲོས་པའི་

 
དུ་རྡོ་རྗེ་འཆང་དཀོན་མཆོག་རྒྱལ་མཚན། དེའི་ཐུགས་ཀ་ནས་འོད་ཟེར་སྤྲོས་པའི་སྟེང་
དུ་པཎ་ཆེན་བློ་བཟང་ཆོས་ཀྱི་རྒྱལ་མཚན། དེའི་ཐུགས་ཀ་ནས་ཞེས་སོགས་རིགས་འགྲེ།
མཁས་གྲུབ་སངས་རྒྱས་ཡེ་ཤེས། རྒྱལ་བ་བློ་བཟང་དོན་གྲུབ། གྲུབ་ཆེན་ཆོས་རྡོ་རྗེ།
གྲུབ་ཆེན་དཔའ་བོ་རྡོ་རྗེ། རྗེ་བཙུན་འཇམ་དཔལ་དབྱངས། རྒྱལ་བ་རྡོ་རྗེ་འཆང༌། དེ་
རྣམས་ཀྱི་མཐའ་སྐོར་དུ་འདས་མ་འོངས་ད་ལྟ་དུས་གསུམ་གྱི་དངོས་བརྒྱུད་ཀྱི་བླ་མ་སྤྲིན་
དུ་གསང་བ་འདུས་པའི་རྟེན་བརྟེན་པའི་དཀྱིལ་འཁོར། ལྷོར་རྡོ་རྗེ་འཇིགས་བྱེད། ནུབ་
ཏུ་བདེ་མཆོག་འཁོར་ལོ། བྱང་དུ་ཀྱི་རྡོ་རྗེ་དང་དུས་འཁོར། དེའི་ཕྱི་རོལ་དུ་བླ་མེད་
རྒྱུད་ཀྱི་ལྷ་ཚོགས། དེའི་ཕྱི་རོལ་དུ་ཡོ་ག་དེ་ཉིད་བསྡུས་པ་ལ་སོགས་པའི་རྣལ་འབྱོར་
རྒྱུད་ཀྱི་ལྷ་ཚོགས། དེའི་ཕྱི་རོལ་ཏུ་རྣམ་སྣང་མངོན་བྱང་ལ་སོགས་པའི་སྤྱོད་རྒྱུད་ཀྱི་
ལྷ་ཚོགས། དེའི་ཕྱི་རོལ་ཏ་ཐུབ་པ་དམ་ཚིག་གསུམ་བཀོད་ལ་སོགས་པའི་བྱ་རྒྱད་ཀྱི་
ལྷ་ཚོགས་རྣམས་ཀྱིས་བསྐོར་ཞིང་། དེའི་ཕྱི་རོལ་ཏུ་བསྐལ་བཟང་གི་སངས་རྒྱས་སྟོང་
ལ་སོགས་པའི་སྤྲུལ་སྐུའི་སངས་རྒྱས་རྣམས་ཀྱིས་བསྐོར་བ། དེ་རྣམས་རང་རང་གི་
མདུན་དུ་རང་རང་གིས་གསུངས་པའི་དམ་ཆོས་
པའི་བྱང་ཆུབ་སེམས་དཔའི་དགེ་འདུན། དེའི་ཕྱི་རོལ་ཏུ་གནས་བརྟན་བཅུ་དྲུག་ལ་
སོགས་པའི་ཉན་ཐོས་ཀྱི་དགེ་འདུན་རྣམསདང་། དེའིཕྱི་རོལ་ཏུ་རང་རྒྱལ་བཅུ་གཉིས་
ལ་སོགས་པའི་རང་རྒྱལ་གྱི་དགེ་འདུན་དང༌། དེའི་ཕྱི་རོལ་ཏུ་ཡུལ་ཉི་ཤུ་རྩ་བཞི་ན་

 
བཞི་དྲུག་ལ་སོགས་པའི་ཆོས་སྐྱོང་སྲུང་མའི་ཚོགས་ཀྱིས་བསྐོར་བ། དེ་ཐམས་ཅད་
ལྷ་ཞི་བ་རྣམས་ལ་ཟླ་གདན་དང་། དྲག་པོ་རྣམས་ལ་ཉི་གདན་བྱེད་ཅིང་། དེ་རྣམས་
ཀྱི་སྐུ་ལས་སྤྲུལ་པ་ཡང་སྤྲུལ་ཉིང་སྤྲུལ་ལ་སོགས་པའི་འཇིག་རྟེན་གྱི་ཁམས་ཐམས་ཅད་
ཁྱབ་པར་བསམ། ཚོགས་ཞིང་རྣམས་ཀྱི་གནས་གསུམ་ལ་ཡི་གེ་གསུམ་གསལ་བཏབ།
ཐུགས་ཀའི་ཧཱུྃ་ལས་འོད་ཟེར་འཕྲོས་པས་མཁའ་ཁྱབ་ཀྱི་སྐྱབས་གནས་ཐམས་ཅད་བསྒོམས་
ཀྱང་སྐྱབས་གསུམ་མ་ལུས་པའི་བདག་ཉིད་དུ་མོས་ཤིང་། རང་གི་མཐའ་སྐོར་དུ་མཁའ་
ཤིང་། རང་གཞན་སེམས་ཅན་ཐམས་ཅད་སྲིད་ཞིའི་འཇིགས་པ་ལས་སྐྱོབ་པའི་སྐྱབས་
༈ ན་མོ་གུ་རུ་ཞེས་སོགས་ཀྱིས་སྐྱབས་འགྲོ་ཅི་ནུས་བྱེད། སླར་ཡང་དཔལ་ལྡན་
བླ་མ་རྣམས་ལ་སྐྱབས་སུ་མཆིའོ། །ཞེས་སོགས་ཉེར་གཅིག་བརྗོད་པའི་སྐབས་སུ།
དངོས་བརྒྱུད་ཀྱི་བླ་མ་རྣམས་ཀྱི་སྐུ་ལས་འོད་ཟེར་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་
ཡིན་པ་ལ་རྣམ་པ་འོད་ཟེར་གྱི་ཚོགས་བསམ་གྱིས་མི་ཁྱབ་པ་འཕྲོས་རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས། ཚེ་རབས་ཐོག་མ་མེད་པ་ནས་བསགས་
པའི་སྡིག་སྒྲིབ་སྤྱི་དང་། ཁྱད་པར་དུ་བླ་མའི་སྐུ་ལ་བདོ་བ། གསུང་བཅག་པ། ཐུགས་
ཅད་སོར་ཆུད། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། རྟོགས་པ་དང་
འཁོར་གྱི་ལྷ་ཚོགས་རྣམས་ལ་སྐྱབས་སུ་མཆིའོ་ཞེས་ཉེར་གཅིག་བརྗོད་པའི་སྐབས་སུ་
ཡི་དམ་གྱི་ལྷ་ཚོགས་རྣམས་ཀྱི་སྐུ་ལས་འོད་ཟེར་བདུད་རྩིའི་ཚོགས་སྔར་བཞིན་འཕྲོས།

 
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པ་སོགས་སྔར་བཞིན་ལ།
ཁྱད་པར་དུ་ཡི་དམ་གྱི་ཕྱག་རྒྱ་མི་གསལ་བ་དང་། སྔགས་ཀྱི་བསྙེན་པའི་གྲངས་ཆད་
སངས་རྒྱས་རྣམས་ལ་སྐྱབས་སུ་མཆིའོ། ཞེས་པའི་སྐབས་སུ། སྤྲུལ་པའི་སྐུའི་སངས་
རྒྱས་རྣམས་ཀྱི་སྐུ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བྱུང་། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་
སྡིག་སྒྲིབ་སྤྱི་དང་། ཁྱད་པར་དེ་བཞིན་གཤེགས་པའི་སྐུ་ལ་ངན་སེམས་ཀྱི་ཁྲག་ཕྱུང་
བ༑ སྐུ་བླུས་ཟོས་པ་སོགས་སངས་རྒྱས་དཀོན་མཆོག་ལ་བརྟེན་པའི་སྡིག་སྒྲིབ་ཐམས་
ཅད་བྱང་ཞིང་དག །ལུང་རྟོགས་ཀྱི་ཡོན་ཏན་སྤྱི་དང་། ཁྱད་པར་སངས་རྒྱས་དཀོན་
མཆོག་གི་སྐྱབས་འོག་ཏུ་ཚུད་པའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་
ཅད་ཀྱི་རྒྱུད་ལ་སྐྱེས་པར་བསམ། དམ་པའི་ཆོས་རྣམས་ལ་སྐྱབས་སུ་མཆིའོ། །ཞེས་
སོགས་ཀྱི་སྐབས་སུ་གསུང་རབ་གླེགས་བམ་རྣམས་ལས་འོད་ཟེར་འཕྲོས་པ་ནས། ཁྱད་
མཆོག་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །འཕགས་པའི་དགེ་འདུན་
འདུན་དང་། ཉན་ཐོས་རང་རྒྱལ་དང་བཅས་པ་རྣམས་ལས་འོད་ཟེར་སྔར་བཞིན་འཕྲོས།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཚེ་རབས་ཐོག་མ་མེད་
པ་ནས་བསགས་པའི་སྡིག་སྒྲིབ་སྤྱི་དང༌། ཁྱད་པར་དགེ་འདུན་འཁོར་ལོའི་དབྱེན་བྱས་
པ་དང་། དགེ་འདུན་ལ་སྡེ་རིས་སུ་གཅོད་པ་དང་། རབ་ཏུ་བྱུང་བའི་རྟགས་བཟུང་
བ་ཡན་ཆད་ལ་མ་གུས་ཤིང་། ཞལ་ལ་འདུ་བའི་སྒོ་འཕྲོག་པ་སོགས་དགེ་འདུན་དཀོན་

 
མཆོག་ལ་བརྟེན་པའི་སྡིག་སྒྲིབ་ཐམས་ཅད་དག །ཤ་རུས་གདོས་བཅས་ལ་སོགས་པ་
མ་དག་པ་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། རྟོགས་
པ་དང་ཡོན་ཏན་ཁྱད་པར་ཅན་རྒྱུད་ལ་སྐྱེས། དེང་ནས་བཟུང་སྟེ་དགེ་འདུན་དཀོན་མཆོག་
གི་སྐྱབས་འོག་ཏུ་ཚུད་བྱུང་སྙམ་པའི་མོས་པ་བྱེད། ཚིག་ཕྱི་མ་འདི་གཞན་རྣམས་ཀྱི་
མཐའ་ལ་སྦྱོར། དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་རྣམས་ལ་སྐྱབས་སུ་
མཆིའོ། །ཞེས་སོགས་བརྗོད་པའི་སྐབས་སུ་ཆོས་སྐྱོང་སྲུང་མའི་ཚོགས་རྣམས་ཀྱི་སྐུ་
ལས་འོད་ཟེར་མེ་འོད་ལྟ་བུ་འཕྲོས། རང་གཞན་སེམས་ཅན་ཐམས་ཅད་ཀྱི་ཆོས་སྒྲུབ་
པའི་ཕྱི་ནང་གི་འགལ་རྐྱེན་བར་ཆད་ཐམས་ཅད་བྱ་སྒྲོ་མེ་ལ་བཏབ་པ་བཞིན་དུ་གཞོབ་ཐུལ་
གྱིས་བསྲེགས། ཆོས་སྒྲུབ་པའི་མཐུན་རྐྱེན་ཐམས་ཅད་ལྷུན་གྱིས་གྲུབ་པར་བསམ་མོ།
༈ མ་སེམས་ཅན་ཀུན་གྱི་དོན་གྱི་ཕྱིར། ཞེས་སོགས་ཀྱི་སྐབས་སུ་ཚོགས་ཞིང་རྣམས་
ལས་རང་འདྲ་གཉིས་པ་རེ་ཆད། རྩ་བའི་བླ་མ་ལ་ཐིམ། རྩ་བའི་བླ་མ་ལས་རང་འདྲ་
གཉིས་པ་ཞིག་ཆད་རང་ལ་ཐིམ་པས། རང་ཉིད་བདེ་སྟོང་དབྱེར་མེད་ཀྱི་ཡེ་ཤེས་ལས་
བླ་མ་ལྷའི་སྐུར་ལམ་གྱིས་བཞེངས། ཐུགས་ཀར་ཀུན་རྫོབ་བྱང་ཆུབ་སེམས་ཀྱི་ངོ་བོ་
ཟླ་གདན་དང་། དོན་དམ་བྱང་ཆུབ་སེམས་ཀྱི་ངོ་བོ་ཧཱུཾ་སྔོན་པོ་དེ་ལས་འོད་ཟེར་འཕྲོས།
སྣོད་ཐམས་ཅད་དག་པའི་ཞིང་དུ་གྱུར། བཅུད་ཐམས་ཅད་བླ་མ་ལྷའི་གོ་འཕང་ལ་བཀོད།
མ་དག་པའི་སྣོད་བཅུད་ཐམས་ཅད་སྦྱང་ནུས་པའི་བདག་ཉིད་ཅན་དེ་ངའོ་སྙམ་དུ་ང་རྒྱལ་
བཞག །ཚད་མེད་བཞི་བསྒོམ་ཚུལ་ནི། ཐོག་མར་བཏང་སྙོམས་ཚད་མེད་བསྒོམ་
པར་བྱེད་ཅིང་། ཉེ་རིང་ཆགས་སྡང་གིས་གཞན་དབང་དུ་གྱུར་པའི་སེམས་ཅན་ལ་དམིགས་
ཏེ༑ ཉེ་རིང་ཆགས་སྡང་གིས་གཞན་དབང་དུ་སོང་བའི་སེམས་ཅན་འདི་རྣམས་ཉེ་རིང་
ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་ན་ཅི་མ་རུང་སྙམ་དུ་མོས་པ་
ནི་སྨོན་པ་ཚད་མེད་དང༌། གནས་པར་གྱུར་ཅིག་སྙམ་དུ་བསམ་པ་ནི་འདུན་པ་ཚད་མེད།

 
གནས་པར་བྱའོ་སྙམ་པ་ནི་ལྷག་བསམ་ཚད་མེད། དེ་ལྟར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་སོགས་གསོལ་བ་དྲག་ཏུ་བཏབ་པས་བླ་མས་གཙོས་ཚོགས་ཞིང་རྣམས་
ཀྱི་སྐུ་ལས་ངོ་བོ་ཟག་མེད་ཀྱི་ཡེ་ཤེས་ཡིན་པ་ལ། རྣམ་པ་འོད་ཟེར་བགེགས་བྱེད་ཀྱི་
སྒྲིབ་པ་སྦྱོང་བའི་ནུས་པ་དང་ལྡན་པའི་ཁྱད་ཆོས་གསུམ་ལྡན་ཞིག་བྱུང་། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས། ཚེ་རབས་འཁོར་བ་ཐོག་མ་མེད་
པ་ནས་བསགས་པའི་སྡིག་སྒྲིབ་སྤྱི་དང༌། ཁྱད་པར་བཏང་སྙོམས་ཚད་མེད་སྐྱེ་བའི་
བགེགས་བྱེད་ཀྱི་སྒྲིབ་པ་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར།
རང་གཞན་སེམས་ཅན་ཐམས་ཅད་ཀྱི་རྒྱུད་ལ་ཉེ་རིང་ཆགས་སྡང་དང་བྲལ་བའི་བཏང་
སྙོམས་ཚད་མེད་སྐྱེས་བྱུང་སྙམ་པའི་མོས་པ་བྱེད། དེས་ཚད་མེད་གཞན་གསུམ་ལའང་
རིགས་འགྲེ། བདག་གིས་མ་སེམས་ཅན་ཐམས་ཅད་ཀྱི་དོན་དུ་ཚེ་འདི་ཉིད་ལ་མྱུར་
བ་མྱུར་བར་ཞེས་སོགས་ཀྱི་སྐབས་སུ། ལམ་གྱི་སྲོག་དམ་པ་བླ་མ་ལྷའི་རྣལ་འབྱོར་
ཉམས་སུ་བླངས་པ་ལ་བརྟེན་ནས་རིང་པོར་མི་ཐོགས་པར་ཚེ་འདི་ཉིད་ལ་གདོད་མའི་
སངས་རྒྱས་བླ་མ་ལྷའི་གོ་འཕང་མངོན་དུ་བྱས་ཏེ། མ་གྱུར་སེམས་ཅན་རྣམས་ཀྱང་
དེ་ལྟ་བུའི་གོ་འཕང་ལ་འགོད་པར་བྱེད། དེའི་ཕྱིར་དུ་ལམ་གྱི་སྲོག་དམ་པ་བླ་མ་ལྷའི་
རྣལ་འབྱོར་ཉམས་སུ་ལེན་པར་བྱེད་སྙམ་པའི་འདུན་པ་ཤུགས་དྲག་པོ་བྱེད་ཅིང་། འཇུག་
པ་བྱང་ཆུབ་མཆོག་ཏུ་སེམས་བསྐྱེད། དེ་ནས་སྣོད་ཀྱི་འཇིག་རྟེན་རྣམས་ཞུ་སྟེ་བཅུད་
ཀྱི་སེམས་ཅན་རྣམས་ལ་ཐིམ། བཅུད་ཀྱི་སེམས་ཅན་ལྷར་གསལ་བ་རྣམས་ཀྱང་རང་
ཉིད་ལ་ཐིམ་ཞིང་། སྐྱབས་ཡུལ་རྣམས་མེ་ལོང་ལ་ཧས་བཏབ་པ་བཞིན་དུ་རྩ་བའི་བླ་
མའི་བར་བསྡུ་ཞིང་། རྩ་བའི་བླ་མ་ཡེ་ཤེས་སེམས་དཔའ་ལ། དེ་ཏིང་ངེ་འཛིན་སེམས་
དཔའ་ལ། དེ་ཡང་ཞུ་ནས་རང་ལ་ཐིམ་པས་རང་གི་ལུས་ངག་ཡིད་གསུམ་དང་བླ་མའི་
སྐུ་གསུང་ཐུགས་རོ་གཅིག་ཏུ་གྱུར་སོང་སྙམ་ལ་དར་གཅིག་མཉམ་པར་གཞག །མཆོད་

 
པ་བྱིན་གྱིས་བརླབ་པའི་ཚུལ་ནི། གསང་བདེ་འཇིགས་གསུམ་སོགས་རྒྱུད་སྡེ་རྣམས་
ཀྱི་ལུགས་བཞིན་བྱེད་པའོ། །མདོར་ན་དངོས་བཤམས་ཡིད་སྤྲུལ་གྱི་མཆོད་པ་རྣམས་
ཀྱི་སྟེང་ན། ཨོཾ་ཨཱ༔ཧཱུྃ་གི་ཡི་གེ་གསུམ་སྟེང་ནས་སྟེང་དུ་བརྩེགས་པ་ཧཱུཾ་ཡིག་ལས་
འོད་ཟེར་འཕྲོས། ཐུགས་རྡོ་རྗེ་ལྷ་ཚོགས་རྣམས་བཀུག་སྟེ་ཧཱུཾ་ལ་ཐིམ་ཧཱུཾ་ཡིག་འོད་
དུ་ཞུ་སྟེ་མཆོད་རྫས་རྣམས་དང་དབྱེར་མེད་དུ་འདྲེས་པས་ཁ་དོག་ངན་པ་དྲི་མི་ཞིམ་པ།
གྲིབ་དང་ནུས་པ་ངན་པ་ཐམས་ཅད་ཀྱི་སྐྱོན་སྦྱངས། ཁ་དོག་དྲི་རོ་ཕུན་སུམ་ཚོགས་པའི་
དག་པའི་ཤེལ་ལྟར་བསྒྱུར། ཨཱཡིག་ལས་འོད་ཟེར་འཕྲོས། གསུང་རྡོ་རྗེའི་ལྷ་ཚོགས་
རྣམས་བཀུག་ནས་ཨཱལ་ཐིམ། མཆོད་རྫས་རྣམས་ཟག་མེད་ཡེ་ཤེས་ཀྱི་བདུད་རྩིའི་
ངོ་བོར་གྱུར། ཨོཾ་ཡིག་རྣམས་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་ཐམས་
ཅད་ཀྱི་སྐུ་རྡོ་རྗེའི་ལྷ་ཚོགས་རྣམས་བཀུག་ནས་ཨོཾ་ལ་ཐིམ། ཨོཾ་འོད་དུ་ཞུ་ནས་མཆོད་
རྫས་ལ་ཐིམ་པས་མཆོད་རྫས་རྣམས་ཇི་ཙམ་ལོངས་སྤྱད་ཀྱང་འཛད་པ་མེད་པར་མང་པོར་
སྦར་ཞིང་སྤེལ་བར་བསམ། དེ་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་
ལ་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་མགྲོན་རྣམས་ཀྱི་ཐུགས་ཀ་སོགས་
གནས་སོ་སོ་ལ་ཕུལ་བས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་
ནུས་པ་དང་ལྡན་པའི་ཁྱད་ཆོས་གསུམ་ལྡན་ཞིག་ཏུ་གྱུར་པར་བསམ་ལ། ངག་ཏུ་ཡང་།
ཨོཾ་ཨཱ༔ཧཱུྃ་བརྗོད། རྩ་བའི་ས་བཅད་གཉིས་པ། དངོས་གཞི་བླ་མའི་རྣལ་འབྱོར་བསྒོམ་
ཚུལ་ནི། གདན་བསྐྱེད་ཅིང་ཚོགས་ཞིང་གསལ་འདེབས་པ། དེ་ལ་ཡེ་ཤེས་པ་བཅུག་
ཅིང་ཡན་ལག་བདུན་པ་འབུལ་བ། ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་དྲན་ཅིང་
གསོལ་བ་འདེབས་པའི་སྒོ་ནས་དབང་བཞི་ལེན་པ། འདོད་དོན་ལ་གསོལ་བ་བཏབ་
ཅིང་། མཐར་ཚོགས་ཞིང་བསྡུས་ནས་བསྔོ་སྨོན་གྱི་རྒྱས་འདེབས་པ་རྣམས་ཀྱི་ནང་ནས།
དང་པོ་ནི། ༈ བདེ་སྟོང་དབྱེར་མེད། ཅེས་པ་ནས། དེ་ལྟར་སྒོ་གསུམ་རྡོ་རྗེ་གསུམ་

 
མཚན། ཞེས་པའི་བར་གྱིས་བསྟན་ཅིང་། དེའི་དོན་ནི་རང་གི་སེམས་ལྷན་སྐྱེས་ཀྱི་
བདེ་བ་ཆེན་པོའི་ངོ་བོར་སོང་བ་དེས་རང་བཞིན་མེད་པའི་སྟོང་ཉིད་ཡུལ་དུ་བྱས་ནས་
བདེ་སྟོང་དབྱེར་མེད་ལྷའི་ལམ་རབ་ཏུ་ཡངས་པ་འཕགས་མཆོག་ཀུན་ཏུ་བཟང་པོའི་མཆོད་
པའི་སྤྲིན་ཕུང་བསམ་གྱིས་མི་ཁྱབ་པ་འཁྲིགས་པའི་དབུས་སུ་བདེ་བ་ཅན་གྱི་ཞིང་ན་ཡོད་
པའི་དཔག་བསམ་གྱི་ལྗོན་པ་ལས་ཡལ་ག་འདབ་མ་མེ་ཏོག་འབྲས་བུ་སོགས་ཀྱིས་མཛེས་
ཤིང་། ལྷ་རྫས་ཀྱི་གོས་ལ་སོགས་པའི་འདོད་དགུ་མ་ལུས་པ་འབྱུང་བའི་དཔག་བསམ་
གྱི་ཤིང་རྒྱ་ཆེ་བ་དེའི་སྟེང་དུ་མི་འཇིགས་པ་བཞི་མཚོན་པའི་སེང་གེ་བརྒྱད་ཀྱིས་སྟེགས་
པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་འཁོར་བའི་སྐྱོན་གྱིས་མ་གོས་པ་མཚོན་
པའི་སྣ་ཚོགས་པདྨ། དེའི་སྟེང་དུ་ཐབས་ཤེས་མཚོན་པའི་ཉི་ཟླའི་གདན། དེའི་སྟེང་
དུ་བཀའ་དྲིན་གསུམ་དང་ལྡན་པའི་རྩ་བའི་བླ་མ་དུས་གསུམ་གྱི་སངས་རྒྱས་ཐམས་ཅད་
དང་ངོ་བོ་དབྱེར་མེད་པ་ལ། རྣམ་པ་ངུར་སྨྲིག་གར་གྱིས་རོལ་པའི་དགེ་སློང་ཞལ་གཅིག་
ཕྱག་གཉིས་པ་སྐུ་མདོག་དཀར་ལ་དམར་བའི་མདངས་ཆགས་པ། དགྱེས་པའི་མདངས་
དང་ལྡན་པ། ཕྱག་གཡས་ཆོས་འཆད་དང་། གཡོན་མཉམ་གཞག་གི་སྟེང་ན་བདུད་
རྩིས་གང་བའི་ལྷུང་བཟེད་བསྣམས་པ། གུར་གུམ་བཟང་པོའི་མདངས་དང་ལྡན་པའི་
ཆོས་གོས་གསུམ་མཛེས་པར་སྐུ་ལ་གསོལ་བ། དབུ་ལ་གསེར་མདོག་པཎ་ཞྭས་མཛེས་
ཤིང་། ཐུགས་ཀར་སྟོན་པ་བསྒོམས་པ་སོགས་སྔར་སྐྱབས་འགྲོའི་སྐབས་བཞིན་བྱེད།
བླ་མའི་ཕུང་ཁམས་སྐྱེ་མཆེད་ལྷར་བསྒོམ་ཚུལ་ནི། སེམས་དཔའ་གསུམ་ཀའི་སྤྱི་བོ་
ནས་སྐྲ་མཚམས་ཀྱི་བར་རྣམ་སྣང་དཀར་པོ་ཞལ་གསུམ་ཕྱག་དྲུག་པའམ། ཞལ་གཅིག་
ཕྱག་གཉིས་གང་རུང་། སྐྲ་མཚམས་ནས་མགྲིན་པའི་བར་འོད་དཔག་མེད། མགྲིན་
པ་ནས་སྙིང་ཁའི་བར་མི་བསྐྱོད་པ། སྙིང་ཁ་ནས་ལྟེ་བའི་བར་རིན་འབྱུང་། ལྟེ་བ་
ནས་བརླའི་རྩ་བའི་བར་དོན་གྲུབ། འདི་རྣམས་ཞལ་མདུན་གཟིགས། བླ་མའི་ཕུང་

 
པོ་ལྔ་དང་ངོ་བོ་དབྱེར་མེད་དུ་མོས། ལྟེ་བར་སྤྱན་མ་དཀར་མོ། སྙིང་ཁར་མ་མ་ཀི་
སྔོན་མོ། མགྲིན་པར་གོས་དཀར་མོ་དམར་མོ། སྤྱི་གཙུག་ཏུ་སྒྲོལ་མ་ལྗང་ཁུ་རྣམས་
ཞལ་རྒྱབ་གཟིགས། བླ་མའི་ཁམས་བཞི་དང་ངོ་བོ་དབྱེར་མེད་དུ་མོས། སྤྱན་གཉིས་
ལ་ས་སྙིང་དཀར་པོ་ཞལ་མདུན་གཟིགས། སྙན་གཉིས་ལ་ཕྱག་རྡོར་ནག་པོ་ཞལ་གཡས་
གཡོན་དུ་གཟིགས་པ། ཤངས་ལ་ནམ་སྙིང་སེར་པོ་ཞལ་མདུན་གཟིགས། ལྗགས་
ལ་འཇིག་རྟེན་དབང་ཕྱུག་དམར་པོ་ཞལ་མདུན་གཟིགས། སྙིང་ཁར་འཇམ་དཔལ་དམར་
པོ་མི་བསྐྱོད་པའི་རྒྱབ་ནས་མདུན་གཟིགས། གསང་གནས་སུ་སྒྲིབ་སེལ་ཞལ་མདུན་
གཟིགས། དེ་རྣམས་བླ་མའི་སྐྱེ་མཆེད་དྲུག་དང་ངོ་བོ་དབྱེར་མེད་དུ་གྱུར། ཚིགས་
རྣམས་ལ་ཀུན་བཟང་སུམ་བརྒྱ་དྲུག་ཅུ། སྒྲོལ་མའི་སྤྱི་གཙུག་ཏུ་བྱམས་པ་ཞལ་མདུན་
གཟིགས། བླ་མའི་རྩ་རྒྱུས་རྣམས་དང་ངོ་བོ་དབྱེར་མེད་དུ་གྱུར། མིག་གི་སྒོར་གཟུགས་
རྡོ་རྗེ་མ་ས་སྙིང་ལ་འཁྱུད་པ། རྣ་བ་གཉིས་སུ་སྒྲ་རྡོ་རྗེ་མ་ཕྱག་རྡོར་ལ་འཁྱུད་པ། སྣའི་
སྒོར་དྲི་རྡོ་རྗེ་མ་ནམ་སྙིང་ལ་འཁྱུད་པ། ལྕེའི་སྒོར་རོ་རྡོ་རྗེ་མ་འཇིག་རྟེན་དབང་ཕྱུག་
ལ་འཁྱུད་པ། རྡོ་རྗེའི་སྒོར་རེག་བྱ་རྡོ་རྗེ་མ་སྒྲིབ་སེལ་ལ་འཁྱུད་པ། དེ་རྣམས་བླ་མའི་
ཐུགས་རྒྱུད་ཀྱིས་བསྡུས་པའི་ཡུལ་གཟུགས་སོགས་དང་ངོ་བོ་དབྱེར་མེད་དུ་གྱུར་པར་
མོས། བླ་མའི་ཕྱག་གཡས་ཀྱི་མཐིལ་ལ་གཤིན་རྗེ་གཤེད་ནག་པོ། ཕྱག་གཡོན་གྱི་
མཐིལ་ལ་ཤེས་རབ་མཐར་བྱེད་དཀར་པོ། ཞལ་ལ་རྟ་མགྲིན་དམར་པོ་ཞལ་མདུན་གཟིགས།
རྡོ་རྗེ་ལ་བདུད་རྩི་འཁྱིལ་པ་ཞལ་མདུན་གཟིགས། དཔུང་པ་གཡས་པའི་རྩ་བར་མི་
གཡོ་བ། དཔུང་པ་གཡོན་པའི་རྩ་བར་འདོད་པའི་རྒྱལ་པོ། །པུས་མོ་གཡས་ལ་དབྱུག་
སྔོན་ཅན། པུས་མོ་གཡོན་ལ་སྟོབས་པོ་ཆེ། འདི་རྣམས་སྐུ་མདོག་ནག་པོ། གནས་
དེ་དག་དང་དབྱེར་མེད་དུ་བྱས་ནས་ཞལ་མདུན་གཟིགས། རྣམ་སྣང་གི་སྤྱི་གཙུག་ཏུ་
བླ་མའི་སྤྱི་གཙུག་དང་ངོ་བོ་དབྱེར་མེད་དུ་གཙུག་ཏོར་འཁོར་ལོས་བསྒྱུར་བ་ཞལ་མདུན་

 
གཟིགས། བླ་མའི་ཞབས་མཐིལ་གཉིས་དང་ངོ་བོ་དབྱེར་མེད་དུ་གནོད་མཛེས་རྒྱལ་
པོ༑ བླ་མའི་བ་སྤུའི་བུ་ག་རྣམས་ཐེག་ཆེན་དགྲ་བཅོམ་པ་ཉི་ཁྲི་ཆིག་སྟོང་ངམ་བྱེ་བ་
ས་ཡའི་བདག་ཉིད་དུ་མོས། སྐུ་ལས་འོད་འཕྲོས་པའི་འོད་ཟེར་རྣམས་ཕྱོགས་སྐྱོང་
བཅུའི་བདག་ཉིད་དུ་མོས་ཤིང་། གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས། གསང་
བ་དྲི་ཟ་ཚངས་པ་ཚངས་ཆེན་སོགས་འཇིག་རྟེན་པའི་ལྷ་མཐུ་བོ་ཆེ་རྣམས་ཞབས་ཀྱི་པདྨོ་
ལ་བཏུད་པའི་ཞབས་ཀྱི་གདན་དུ་མོས། མཐའ་སྐོར་གྱི་ཚོགས་ཞིང་རྣམས་སྔར་སྐྱབས་
འགྲོའི་སྐབས་བཞིན་གསལ་འདེབས་ཤིང༌། ཁྱད་པར་དུ་འདི་ལ་ཕྱོགས་བཞིར་རྒྱལ་
པོ་ཆེན་པོ་བཞི། དེའི་ཕྱི་རོལ་ཏུ་དཔལ་མགོན་བདུན་ཅུ་རྩ་ལྔ་རྣམས་བསྐྱེད་ཅིང༌། དེ་
རྣམས་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱདམར་པོ། ཐུགས་
ཀར་ཉི་མ་ལ་ཧཱུཾ་སྔོན་པོ། དེ་རྣམས་རྡོ་རྗེ་གསུམ་གྱི་ངོ་བོར་མོས། ལྟེ་བར་ཡོན་ཏན་
གྱི་ངོ་བོ་སྭཱ་སེར་པོ། གསང་གནས་སུ་འཕྲིན་ལས་གྱི་ངོ་བོ་ཧཱ་ལྗང་ཁུ་རྣམས་གསལ་
འདེབས་ཤིང་། དེ་རྣམས་ཀྱི་ཐུགས་ཀའི་ཧཱུྃ་ལས་འོད་ཟེར་འཕྲོས། ཆོས་སྐུ་བདེ་བ་
ཆེན་པོའི་ངང་ནས་དབྱར་གྱི་ནམ་མཁའ་དྭངས་པ་ལས་སྤྲིན་བྱུང་བ་བཞིན་དུ། དམ་
ཚིག་པ་སོ་སོ་དང་རྣམ་པ་མཐུན་པའི་ཡེ་ཤེས་པ་ཁ་ཆར་བུ་ཡུག་འཚུབས་པ་བཞིན་དུ་བྱུང་
སྟེ་རྡོ་ཚན་ལ་ཁ་བ་འབབ་པ་བཞིན་དུ་དམ་ཚིག་པ་སོ་སོ་ལ་ཐིམ་པས་ཇི་སྲིད་གདུལ་བྱའི་
བྱ་བ་མ་རྫོགས་པར་དེ་སྲིད་དུ་བརྟན་པར་བཞུགས་པར་བསམ། གཉིས་པ་ནི། ༈ ཕུན་
ཚོགས་བདེ་ལེགས་འབྱུང་གནས་དུས་གསུམ་གྱི། ཞེས་སོགས་ཤོ་ལོ་ཀ་གཉིས་ཀྱིས་
སྙན་གསན་ཕབ་ཅིང་། ཡེ་ཤེས་པ་སྤྱན་འདྲེན་པ་ཡིན་ལ། ཚིག་དོན་ནི་འཇིག་རྟེན་
དང་འཇིག་རྟེན་ལས་འདས་པའི་བདེ་ལེགས་སམ་ཕུན་སུམ་ཚོགས་པ་སྟེ་བདེ་ལེགས་
ཐམས་ཅད་ཀྱི་འབྱུང་གནས་དམ་པར་གྱུར་པའི་འདས་མ་འོངས་ད་ལྟ་དུས་གསུམ་གྱི་དངོས་
བརྒྱུད་ཀྱི་བླ་མ་རྣམས་དང༌། གསང་བདེ་འཇིགས་གསུམ་སོགས་རྒྱུད་སྡེ་ཆེན་པོ་བཞི་

 
དང་འབྲེལ་བའི་ཡི་དམ་གྱི་ལྷ་ཚོགས་རྣམས་དང་། སྤངས་རྟོགས་ཕུན་སུམ་ཚོགས་
པའི་རྫོགས་པའི་སངས་རྒྱས། ལུང་རྟོགས་ཀྱི་ཆོས་དཀོན་མཆོག །ཐེག་པ་གསུམ་
གྱི་དགེ་འདུན་དཀོན་མཆོག་སྟེ་རིན་པོ་ཆེ་རྣམ་པ་གསུམ་དང༌། ཡུལ་ཉི་ཤུ་རྩ་བཞི་
ན་བཞུགས་པའི་དཔའ་བོ་དཔའ་མོ་བསྟན་སྲུང་ཡེ་ཤེས་པའི་ཚོགས་དང་བཅས་པ་རྣམས་
གདུལ་བྱ་ལ་རྗེས་སུ་བརྩེ་བའི་ཐུགས་རྗེ་ཆེན་པོས་གཞན་དབང་གིས་སྒྲུབ་པ་པོ་བདག་
གི་མཆོད་པའི་གནས་འདིར་ངང་པའི་རྒྱལ་པོ་བར་སྣང་ལ་གཤེགས་པ་བཞིན་དུ་ཆགས་
ཐོགས་མེད་པར་བྱོན་ཏེ། དགྱེས་བཞིན་དུ་བརྟན་པར་བཞུགས་སུ་གསོལ་ཞེས་པ་ཡིན་
ལ༑ འཁོར་འདས་ཀྱི་ཆོས་ཐམས་ཅད་རང་བཞིན་སྟོང་པ་ཉིད་དང་། སྒྲིབ་བྲལ་ལྷན་
སྐྱེས་ཀྱི་བདེ་བ་ཆེན་པོ་རོ་གཅིག་ཏུ་ཞུགས་པའི་ཡེ་ཤེས་དེ་ཉིད་ལ་སྔར་མ་སླེབས་པའི་
ཡུལ་འདི་ལྟ་བུ་ཞིག་ལ་འགྲོ་ཞེས་པ་དང་། ཡུལ་འདི་ཁོ་ན་ལ་གནས་སོ་ཞེས་གཅིག་
ཏུ་མི་གནས་པའི་འགྲོ་འོང་ཀུན་དང་བྲལ་ཡང་། ཁམས་སྣ་ཚོགས་པའི་གདུལ་བྱའི་
བསམ་པ་དང་མཐུན་པའི་བསམ་པ་ཇི་ལྟ་བ་བཞིན་དུ་སྣ་ཚོགས་པའི་ཚོན་དང་ཕྲད་པའི་
ཤེལ་བཞིན་དུ་སྒྱུ་མའི་རྣམ་པ་ཅིར་ཡང་འཆར་བའི་ཇི་ལྟ་ཇི་སྙེད་ཀྱི་ཆོས་ཐམས་ཅད་མངོན་
སུམ་དུ་མཁྱེན་པ་དང་། སེམས་ཅན་ལ་རྗེས་སུ་བརྩེ་བའི་ཐུགས་རྗེ་ཆེན་པོས་བསྡམས་
པའི་འཕྲིན་ལས་རྣམ་པ་སྣ་ཚོགས་ཀྱིས་རྒྱུན་མི་ཆད་དུ་འགྲོ་བའི་དོན་མཛད་པས་གདུལ་
བྱ་འཁོར་བ་དང་ངན་སོང་གི་འཇིགས་པ་ལས་སྒྲོལ་བའི་སྐྱབས་གནས་དམ་པ་སྟེ། བཀའ་
དྲིན་གསུམ་ལྡན་རྩ་བའི་བླ་མས་གཙོ་མཛད་པའི་ཚོགས་ཞིང་རྣམས་སྒྲུབ་པ་པོ་བདག་གི་
མཆོད་པའི་གནས་འདིར་གཤེགས་སུ་གསོལ་ཞེས་བརྗོད་ནས་ཚོགས་ཞིང་སྤྱི་དང་། ཁྱད་
པར་བླ་མའི་ཐུགས་ཀའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་འཕྲོས། ཡེ་ཤེས་པ་རྣམས་
ཀྱི་ཐུགས་རྒྱུད་བསྐུལ་ཏེ་བསྒོམས་པ་དང་འདྲ་བའི་ཡེ་ཤེས་པ་ནམ་མཁའི་ཁམས་གང་
བར་བྱུང་སྟེ་ཛ་ཞེས་པའི་སྐབས་སུ་ཡེ་ཤེས་པ་རྣམས་དམ་ཚིག་པ་སོ་སོའི་སྟེང་དུ་བཀུག་

 
སྟེ། ཞལ་བལྟ་ཕྱོགས་མཐུན་པར་མི་ཐོག་ཏུ་མི་བརྩེགས་པ་ལྟ་བུ། ཧཱུྃ་ཞེས་པའི་
སྐབས་སུ་ཡེ་ཤེས་པ་རྣམས་དམ་ཚིག་པ་སོ་སོ་ལ་སྟིམ། བི་ཞེས་པའི་སྐབས་སུ་ཡེ་
ཤེས་པ་རྣམས་དམ་ཚིག་པ་སོ་སོ་དང་དབྱེར་མེད་དུ་འདྲེས། ཧོ་ཞེས་པའི་སྐབས་སུ་
ཡེ་ཤེས་པ་རྣམས་དམ་ཚིག་པ་རྣམས་ལ་དགྱེས་བཞིན་དུ་བརྟན་པར་བཞུགས་པའི་མོས་
པ་བྱེད། དེ་ཡང་དམ་ཚིག་པ་རེ་རེ་ལ་ཡང་སྐྱབས་གསུམ་ཚང་བར་ཐིམ་ནས་རེ་རེ་ལ་
ཡང་སྐྱབས་གསུམ་ཀའི་བདག་ཉིད་དུ་མོས་དགོས་པ་ཡིན་ནོ། །ཡན་ལག་བདུན་པ་
འབུལ་བ་ལ་ཡང་ཐོག་མར་ཕྱག་འཚལ་བའི་ཡན་ལག་ནི། ༈ གང་གི་ཐུགས་རྗེའི་
ཞེས་སོགས་ཤོ་ལོ་ཀ་ལྔ་བྱུང༌། ཐོག་མར་ཕྱག་འཚལ་ཞེས་སོགས་དྲངས། ཡུལ་ཇི་
ལྟ་བུ་ལ་ཕྱག་འཚལ་ན། གོང་དུ་སྒྲུབ་པའི་ཚོགས་ཞིང་རྣམས་དང་། རྡུལ་ཕྲ་རབ་རེ་
རེའི་སྟེང་རྡུལ་དེ་སྙེད་ཀྱི་གྲངས་དང་མཉམ་པའི་སངས་རྒྱས་སྲས་དང་བཅས་པ་མངོན་
སུམ་པ་ལྟར་དམིགས་ཏེ། དེ་དག་གི་ཡོན་ཏན་ལ་དད་པ་ཤུགས་དྲག་པོ་བསྐྱེད་དེ། ཡོན་
ཏན་ཐོབ་འདོད་ཀྱི་འདུན་པ་རྩེ་གཅིག་ཏུ་བྱེད་པ་ནི་ཡིད་ཀྱི་ཕྱག་དང་། རང་གི་ལུས་
རྡུལ་ཕྲ་རབ་ཀྱི་གྲངས་དང་མཉམ་པ་སྤྲུལ་ཞིང་། སེམས་ཅན་རྣམས་ལྷན་ཅིག་ཏུ་ཐལ་
མོ་སྤྱི་བོར་སྦྱར་ཏེ། ཡན་ལག་ལྔ་ས་ལ་གཏུགས་པ་ནི་ལུས་ཀྱི་ཕྱག །ལུས་རེ་རེ་
ལ་ཡང་མགོ་དཔག་མེད། མགོ་རེ་རེ་ལ་ལྕེ་དཔག་མེད་སྤྲུལ་ཏེ། ལྕེ་དེ་དག་ཐམས་
ཅད་ཀྱི་ཚོགས་ཞིང་རྣམས་ཀྱི་བསྔགས་པ་ཟད་མི་ཤེས་པ་བརྗོད་པ་ནི་ངག་གི་ཕྱག ༈
གང་གི་ཐུགས་རྗེའི་བདེ་བ་ཆེན་པོའི་དབྱིངས། ཞེས་སོགས་ཤོ་ལོ་ཀ་གསུམ་གྱིས་རྩ་
བའི་བླ་མ་ལ་ཕྱག་འཚལ་བ་ཡིན་པས། བཀའ་དྲིན་གསུམ་ལྡན་རྩ་བའི་བླ་མ་གང་གི་
ཐུགས་རྗེ་ལ་བརྟེན་ནས་མཐར་ཐུག་གི་བདེ་བ་ཆེན་པོའི་དབྱིངས་སྐུ་གསུམ་གྱི་གོ་འཕང་
མཆོག་དེ་ཉིད་ཀྱང་སྐད་ཅིག་ཏུ་སྙིགས་དུས་ཀྱི་ཚེ་ཐུང་གཅིག་ལ་འབད་མེད་སྩོལ་བར་
མཛད་པའི་བླ་མ་དེ་ཉིད་རིན་པོ་ཆེ་བསམ་འཕེལ་དབང་གི་རྒྱལ་པོ་ལྟ་བུ་མཆོག་ཐུན་མོང་

 
གི་དངོས་གྲུབ་ཐམས་ཅད་བདེ་བླག་ཏུ་སྩོལ་ཞིང་། ཐ་མལ་གྱི་སྣང་ཞེན་དང་བྲལ་བའི་
རྡོ་རྗེ་ཅན་ཏེ་རྡོ་རྗེ་འཆང་གི་ངོ་བོར་མོས་ནས་སྐུའི་ཆ་དམའ་ཤོས་ཞབས་ཀྱི་པདྨར་གུས་
པས་ཕྱག་འཚལ་ལོ། །ཚིགས་བཅད་གཉིས་པའི་དོན་ནི། ཕྱོགས་བཅུ་དུས་གསུམ་
གྱིས་བསྡུས་པའི་རབ་འབྱམས་ཞིང་ན་བཞུགས་པའི་རྒྱལ་བ་ཀུན་གྱི་གཉིས་སུ་མེད་པའི་
ཡེ་ཤེས་ཆེན་པོ་མཐའ་ཡས་པའི་འགྲོ་བ་རྣམས་ལ་གང་འདུལ་གྱི་སྐུའི་རྣམ་པ་ཅིར་ཡང་
འཆར་བའི་ཐབས་མཛད་པ་མཆོག་གི་རིན་ཆེན་ཡིན་ལ། བདག་ཅག་སྐུ་དངོས་ཀྱི་གདུལ་
བྱར་མ་གྱུར་པ་རྣམས་ལ་ཐ་མལ་པའི་དགེ་བའི་བཤེས་གཉེན་ངུར་སྨྲིག་འཛིན་པའི་གར་
གྱིས་རྣམ་པར་རོལ་པའི་སྐྱབས་མགོན་ཟླ་མེད་པའི་ཞབས་ལ་ཕྱག་འཚལ་བ་ཡིན་ནོ། ཤོ་
ལོ་ཀ་གསུམ་པའི་དོན་ནི། གྲོགས་བསོད་ནམས་ཀྱི་ཚོགས་མཐའ་ཡས་པས་ཟིན་པའི་
དེ་ཁོ་ན་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་དུག་གསུམ་སོགས་ཉེས་པ་ཀུན་
ཏེ་སྒྲིབ་གཉིས་བག་ཆགས་དང་བཅས་པ་དྲུང་ནས་ཕྱུང་བའི་སྤངས་པ་མཐར་ཕྱིན་ཞིང་།
བློ་གྲོས་ཀྱི་རྩལ་དང་ལྡན་པས་གཞན་གྱིས་དཔག་པར་དཀའ་བའི་ལུང་རྟོགས་ཀྱི་ཡོན་
ཏན་རིན་པོ་ཆེ་དཔག་ཏུ་མེད་པའི་ཚོགས་ཀྱི་གཏེར་དུ་གྱུར་པའི་རྟོགས་པ་མཐར་ཕྱིན་
ཏེ༑ སྐྱེ་དགུ་རྣམས་ཀྱི་གནས་སྐབས་དང་མཐར་ཐུག་གི་ཕན་བདེ་མ་ལུས་པ་འབྱུང་བའི་
སྒོ་གཅིག་པུ་རང་ཅག་ལ་ཚུལ་བཞིན་དུ་འདོམས་པར་མཛད་པའི་དགེ་བའི་བཤེས་གཉེན་
དེ་ལྟ་བུའི་བཀའ་དྲིན་རྗེས་སུ་དྲན་པའི་སྒོ་ནས་རྗེ་བཙུན་བླ་མ་དམ་པའི་ཞབས་ལ་ཕྱག་
འཚལ་ལོ། །ཞེས་པ་ཡིན་པའི་ཕྱིར། ལྷ་དང་བཅས་པའི་སྐྱེ་དགུ་རྣམས་ལ་ལེགས་
པའི་ལམ་བཟང་གསལ་བར་སྟོན་པ་དང༌། སྤངས་རྟོགས་ཀྱི་ཡོན་ཏན་རྫོགས་པའི་སངས་
རྒྱས་ཀུན་ཏེ་ཐམས་ཅད་དང་དབྱེར་མེད་པའི་ཆ་ནས་སངས་རྒྱས་དངོས་རང་ཡིན་ཞིང་།
གདུལ་བྱ་རྣམས་ཀྱི་ཁམས་དང་བསམ་པ་དང་བག་ལ་ཉལ་ཇི་ལྟ་བུ་བཞིན་དུ་གཟིགས་
པའི་གང་ལ་གང་འདུལ་གྱི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དང་། དེའི་བརྗོད་དོན་

 
བསླབ་པ་གསུམ་སོགས་ལུང་རྟོགས་ཀྱི་དམ་ཆོས་མ་ལུས་པ་འབྱུང་བའི་གནས་དེ་ཉིད་
གདུལ་བྱ་ལ་འདོམས་པར་མཛད་པའི་ཆ་ནས་ཆོས་དཀོན་མཆོག་དངོས་ཡིན་ཞིང་། རྒྱུ་
མཚན་དེ་ཉིད་ཀྱི་ཕྱིར་ན་ཐེག་པ་གསུམ་གྱི་འཕགས་པའི་དགེ་འདུན་ཀུན་གྱི་དབུས་ན་
རྒྱལ་མཚན་གྱི་ཏོག་ལྟར་མངོན་པར་ལྷང་ངེ་བར་བཞུགས་པའི་བཀའ་དྲིན་མཉམ་པ་མེད་
པའི་དངོས་བརྒྱུད་ཀྱི་བླ་མ་གཞན་རྣམས་ལ་ཕྱག་འཚལ་བ་ཡིན་ནོ། །ཚོགས་ཞིང་སྤྱི་
ལ་ཕྱག་འཚལ་ཚུལ་ནི། སྔར་བཀའ་དྲིན་ནོད་པའི་བླ་མ་རྣམས་དང་། མ་འོངས་པ་
ན་ཆོས་ཀྱི་བཀའ་དྲིན་ནོད་པར་འགྱུར་བ་རྣམས་དང་། ད་ལྟ་ནོད་བཞིན་པ་སྟེ་དུས་གསུམ་
དང་ཕྱོགས་བཅུ་ཀ་ན་བཞུགས་པའི་བླ་མ་སྟེ་འདྲེན་པ་བླ་ན་མེད་པ་རྣམས་དང༌། རིན་
པོ་ཆེ་བསམ་འཕེལ་དབང་གི་རྒྱལ་པོ་དང་ཆོས་མཚུངས་པའི་དཀོན་མཆོག་རིན་པོ་ཆེ་
རྣམ་པ་གསུམ་སོགས་ཕྱག་བྱ་བའི་འོས་སུ་གྱུར་པའི་ཡུལ་ཐམས་ཅད་ལ་ཡིད་དང་བའི་
ཤུགས་དྲག་པོ་བསྐྱེད་ཅིང་། ཡོན་ཏན་ལ་མོས་པས་ཀུན་ནས་བསླངས་ཏེ། རྒྱུ་དང་
འབྲས་བུ་ལས་བརྩམས་པའི་བསྟོད་དབྱངས་སམ་བསྔགས་པ་ཟད་མི་ཤེས་པ་རྒྱ་མཚོ་དང་
བཅས་ཏེ་རང་གི་ལུས་རྡུལ་ཕྲ་རབ་ཀྱི་གྲངས་དང་མཉམ་པར་རབ་ཏུ་སྤྲུལ་ནས་སྒོ་གསུམ་
གུས་པས་ཕྱག་བྱ་བ་ཡིན་ནོ། །མཆོད་པའི་ཡན་ལག་ནི། ༈ སྐྱབས་མགོན་རྗེ་བཙུན་
བླ་མ། ཞེས་སོགས་ནས། ནམ་མཁའ་ཇི་སྲིད་འབངས་སུ་བཟུང་དུ་གསོལ། །ཞེས་པའི་
བར་གྱིས་བསྟན་ཅིང་། དེ་ཡང་དང་པོ་ཕྱིའི་མཆོད་པ་ནི། རང་ཅག་རྣམས་ཀྱི་སྐྱབས་མགོན་
ཟླ་མེད་པ་གསུམ་ལྡན་རྗེ་བཙུན་བླ་མ་དེ་ཉིད་ཀྱི་གཙོ་མཛད་ཚོགས་ཞིང་འཁོར་བཅས་
རྣམས་ལ་དངོས་བཤམས་ཡིད་ཀྱིས་སྤྲུལ་པ་ལས་བྱུང་བའི་མེ་ཏོག་སོགས་སྣ་ཚོགས་
པའི་མཆོད་པའི་སྤྲིན་ཕུང་རྒྱ་མཚོ་སྟེ་བསམ་གྱིས་མི་ཁྱབ་པ་འབུལ་བ་ནི། དབྱིབས་
དང་བཀོད་པ་ཤིན་ཏུ་ལེགས་ཤིང༌། རྒྱུ་རིན་པོ་ཆེ་དུ་མ་ལས་གྲུབ་པའི་སྣོད་གཙང་ཞིང་
ཡིད་དུ་འོང་བ་འོད་ཟེར་རབ་ཏུ་འབར་ཞིང་ཡངས་པའི་ནང་དུ་སྒྲིབ་བཞི་དག་པར་བྱེད་

 
པའི་ཆུ་བཞི་ནི་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ་རྣམ་པ་ཡན་ལག་བརྒྱད་
དང་ལྡན་པའི་དག་བྱེད་ཀྱི་ཆུ་མཆོད་ཡོན་ཕྱག་གམ་སྐུའི་ཆ་ཐམས་ཅད་དང་། ཞབས་
བསིལ་ཞབས། ཞལ་བསིལ་ཞལ། བསང་གཏོར་སྐུའི་ཆ་ཐམས་ཅད་དེ། བླ་མ་
སོགས་ཚོགས་ཞིང་གི་གནས་རྣམས་ལ་དཀྱིལ་འཁོར་བ་ལྟར་ཕུལ་བས། ཐུགས་རྒྱུད་
ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པར་བསམ། པདྨ་དང་ཨུཏྤལ་དང་ཀུ་མུ་
ཏ་ལ་སོགས་པའི་སྡོང་པོ་དང་། མན་ད་ར་བ་ཆེན་པོ་ལ་སོགས་པའི་སིལ་མ་དང་། དངོས་
དང་བཅོས་མ་ཅི་རིགས་པའི་དྲ་བ་དང་དྲ་ཕྱེད་ཀྱི་ཕྲེང་བ་ཆེན་པོ་སྣ་ཚོགས་པ་སྤེལ་ལེགས་
པའི་ཡིད་དུ་འོང་ཞིང་མཛེས་པའི་མེ་ཏོག་རྣམས་ས་དང་བར་སྣང་ནམ་མཁའི་ཁྱོན་ཐམས་
ཅད་བཀང་སྟེ་ཕུལ། ག་བུར་ཙན་དན་ཨ་ཀ་རུ་སོགས་སྣ་གཅིག་པ་དང་སྦྱར་སྤོས་དྲི་
ཞིམ་པོའི་སྤོས་ཀྱི་དུད་པའི་སྤྲིན་བིཊཱའི་མདོག་ལྟར་མཚེར་ཞིང་ཕྱོགས་ཐམས་ཅད་གང་
བར་དཔེར་ན་དབྱར་དུས་སུ་སྐྱེས་པའི་སྔོན་པོ་སྤྲིན་གྱིས་ལྷ་ལམ་སྟེ་ནམ་མཁའི་ཁྱབ་པ་
བཞིན་དུ་བར་སྣང་ཐམས་ཅད་དུད་པས་འཁྲིགས་ནས་འབུལ་ཞིང་། གླིང་བཞིའི་མུན་
པ་སེལ་བའི་ཉི་མ་དང་། ཟླ་བ་ནོར་བུ་རིན་པོ་ཆེ་དཔག་ཚད་བརྒྱ་སྟོང་སོགས་སྣང་བར་
བྱེད་པ། རྩི་མར་དང་འབྲུ་མར་སོགས་འོད་རབ་ཏུ་འབར་བའི་སྒྲོན་མེའི་ཚོགས་སྟོང་
གསུམ་གྱི་མུན་པ་ཐམས་ཅད་སེལ་བར་ནུས་པའི་འོད་ཟེར་ཕན་ཚུན་རྩེ་དགའ་རྒོད་པ་ལྟར་
བྱས་ཏེ་འབུལ་ལོ། །བཟང་པོའི་དྲི་ངད་ལྡན་པའི་ག་བུར་ཙན་དན་གུར་གུམ་སོགས་
དྲི་བཟང་པོས་བསྒོས་པའི་སྤོས་ཆུའི་རྒྱ་མཚོ་ཆེན་པོ་ཁོ་ར་ཁོར་ཡུག་ཏུ་ཀུན་ནས་ཡོངས་
སུ་འཁྱིལ་བའི་རྣམ་པར་བྱས་ཏེ་འབུལ། མངར་བ། སྐྱུར་བ། ཁ་བ། སྐ་བ། ཚ་བ།
ལན་ཚྭ་བ་སོགས་རོ་བརྒྱའི་བཅུད་དང་ལྡན་པའི་བཟའ་བ་དང་བཏུང་བ་སྤྱི་དང་། ཁྱད་
པར་དུ་ལྷ་དང་མིའི་ཕུལ་དུ་བྱུང་བའི་ཕུན་སུམ་ཚོགས་པའི་ཞལ་ཟས་རྣམས་ལྷུན་པོའི་
རྒྱལ་པོ་ལྟ་བུར་སྤུངས་ནས་དམིགས་པས་འབུལ། པི་ཝང་གླིང་བུ་སོགས་སྣ་ཚོགས་

 
པའི་རོལ་མོའི་བྱེ་བྲག་མཐའ་ཡས་པ་ལས་བྱུང་བའི་གདངས་ཤིན་ཏུ་སྙན་པས་འགྱུར་
ཁུགས་དང་བཅས་པ་ས་འོག་ས་སྟེང་ས་བླ་གསུམ་འགེངས་པ་སྟེ་གང་བའི་རྣམ་པ་བྱས་
གྱིས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་ནུས་པ། སྒྲ་རྡོ་རྗེ་མ་ཕྱག་
གཉིས་པི་ཝང་སྔོན་པོ་འཛིན་པས་སྒྲ་ཕྲ་མོས་ཀྱང་སྟོང་གསུམ་འགེངས་པ། སྒྲ་དེ་རྣ་
བའི་བུ་གར་ལྷུང་བ་ཙམ་གྱིས་རྣ་དབང་འཛིན་པར་ནུས་པ། འདིས་གཞན་རྣམས་ལའང་
ཤེས་པར་བྱའོ། །དྲི་རྡོ་རྗེ་མ་ཕྱག་གཉིས་དྲིའི་དུང་ཆོས་འཛིན་པ། རོ་རྡོ་རྗེ་མ་ཕྱག་
གཉིས་རིན་པོ་ཆེའི་སྣོད་ཀྱི་ནང་དུ་ཞལ་ཟས་ཀྱིས་བཀང་བ། རེག་བྱ་རྡོ་རྗེ་མ་ཕྱག་གཉིས་
ཀྱིས་ལྷ་རྫས་ཀྱི་ན་བཟའ་བསྣམས་པ། ཕྱིའི་འདོད་ཡོན་ལྔ་ལྷ་མོ་དེ་དག་གི་ཕྱག་ན་བསྣམས་
ན་སྡུག་པ་ཡིད་དུ་འོང་བ་དྲུག་ལྡན་ལ་སོགས་པའི་གླུ་དབྱངས་ཤིན་ཏུ་སྙན་པ། དྲི་ཕལ་
པས་བསྒྲུན་དུ་མེད་པའི་ལྷན་ཅིག་སྐྱེས་པའི་དྲི་བཟང་པོ་འཕྲོ་བ། མ་མཆུ་དང་ལྕེ་སྦྱང་
རྩིའི་རོ་ལྟར་མངར་བ། སྐུ་ལུས་ཀྱི་རེག་བྱ་སྤྱི་དང༌། ཁྱད་པར་ཆོས་འབྱུང་གི་རེག་
བྱ་པདྨ་ལྟར་འཇམ་པ། ཕྱི་ནང་གི་འདོད་ཡོན་རེ་རེས་ཀྱང་ཁྱད་ཆོས་གསུམ་ལྡན་དུ་
བྱེད་དགོས་པ་ཡིན་ནོ། །ཁྱད་ཆོས་གསུམ་ནི། ངོ་བོའི་ཁྱད་པར་བདེ་སྟོང་དབྱེར་
མེད་ཀྱི་ཡེ་ཤེས། རྣམ་པའི་ཁྱད་པར་སྐབས་གང་ཡིན་གྱི་མཆོད་རྫས་དང་། མཆོད་
ལྷའི་རྣམ་པ་བྱེད་ལས་ཚོགས་ཞིང་རྣམས་ཀྱི་གནས་སོ་སོ་ལ་ཕུལ་བས་ཐུགས་རྒྱུད་ལ་
ཟག་མེད་ཀྱི་བདེ་བ་ཁྱད་པར་ཅན་སྟེར་ནུས་པའི་ནུས་པ་དང་ལྡན་པ་ཡིན་ནོ། །གཞན་
ཀྱི་ངོ་བོར་མོས་པ་དང༌། འདོད་ཡོན་དེ་དག་ལ་ལོངས་སྤྱད་པས་ཀྱང་། རང་དང་ཚོགས་

 
ཞིང་རྣམས་ཀྱི་རྒྱུད་ལ་བདེ་བ་ཆེན་པོའི་ཡེ་ཤེས་གོང་འཕེལ་དུ་སོང་བ་མོས་དགོས་པ་
ཡིན་ནོ། ༈ བྱེ་བ་ཕྲག་བརྒྱ་ཞེས་སོགས་ཀྱི་སྐབས་སུ་མཎྜལ་གྱི་རྒྱུ་རབ་གསེར་དངུལ་
ལ་སོགས་པའི་རིན་པོ་ཆེའི་རིགས་དང་། མ་འབྱོར་ན་གཡམ་པ་སོགས་ལ་འབྲུ་རྣམས་
ཚོམ་བུ་འགོད་རྒྱུ་སྟ་གོན་བྱས་ཏེ་བ་བྱུང་དང་དྲི་བཟང་གི་ཆུས་ཆག་ཆག་བཏབ་སྟེ་འབྲུ་
རྣམས་ལ་དྲི་བཟང་གི་ཆུས་བརླན་པ་ནི་འཕྲལ་ཚོམ་བུ་སྡོང་ཐབས་ཡིན་པ་མ་ཟད་སྙིང་
རྗེའི་ཆུས་རང་རྒྱུད་བརླན་པ་དང་། བྱང་ཆུབ་ཀྱི་སེམས་ཀྱིས་རྒྱུད་ཕྱུག་པའི་མཚོན་དོན་
ཡིན་ལ། མཎྜལ་འབུལ་དགོས་པ་ནི་བསོད་ནམས་ཀྱི་ཚོགས་རྫོགས་པར་མ་ཟད་རང་
ཉིད་མ་འོངས་པ་ན་མཆོག་གི་སྤྲུལ་པའི་སྐུར་སངས་རྒྱས་པའི་སངས་རྒྱས་ཀྱི་ཞིང་འགྲུབ་
པའི་དགེ་རྩ་སྨིན་བྱེད་དུ་འགྱུར་བ་ཡིན་པས། སངས་རྒྱས་ཀྱི་ཞིང་སྦྱོང་དུ་ཡང་འགྲོ་
གསུངས། དམིགས་པ་དངོས་ནི། མདུན་གྱི་མཎྜལ་ཆེ་རུ་མ་སོང་། སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་ཆུང་དུ་མ་སོང་བར་མཎྜལ་ཚོམ་བུ་དང་བཅས་
པའི་སྟེང་དུ་རི་རབ་གླིང་བཞི་ཉི་ཟླ་དང་བཅས་བྱེ་བ་ཕྲག་བརྒྱ་རྣམས་སུ་ཡོད་པར་མོས་
ཏེ་འབུལ་བ་ཡིན་པས། དེའི་ཚུལ་ཡང་། དབང་ཆེན་གསེར་གྱི་ས་གཞིའི་སྟེང་དུ་
ཕྱི་ལྕགས་རི་མུ་ཁྱུད། དབུས་སུ་རི་རབ། རང་ཉིད་གང་དུ་གནས་པའི་ངོས་ཤར་དུ་
བྱས་པའི། དེ་ནས་བརྩམས་ཏེ་གཡས་སྐོར་དུ་ལུས་འཕགས་གླིང་ལ་སོགས་པའི་གླིང་
བཞི། གླིང་རེ་རེའི་གཡས་གཡོན་དུ་གླིང་ཕྲན་རེ་རེ་སྟེ་གླིང་ཕྲན་བརྒྱད་ཀྱི་ཚོམ་བུ་
བཀོད། ལུས་འཕགས་གླིང་དང་རི་རབ་ཀྱི་བར་དུ་ཚོམ་བུ་གཅིག་བཀོད། གླང་པོ་
རིན་པོ་ཆེ། འཛམ་བུ་གླིང་དང་རི་རབ་ཀྱི་བར་དུ་ཚོམ་བུ་གཅིག་བཀོད། ཁྱིམ་བདག་
རིན་པོ་ཆེ། དེ་བཞིན་དུ་ནུབ་ཏུ་རྟ་མཆོག་རིན་པོ་ཆེ། བྱང་དུ་བཙུན་མོ་རིན་པོ་ཆེ།
ཤར་ལྷོར་དམག་དཔོན་རིན་པོ་ཆེ། ལྷོ་ནུབ་ཏུ་འཁོར་ལོ་རིན་པོ་ཆེ། ནུབ་བྱང་དུ་ནོར་
བུ་རིན་པོ་ཆེ། བྱང་ཤར་དུ་གཏེར་ཆེན་པོའི་བུམ་པ། ཤར་དུ་ཉི་མ། ནུབ་ཏུ་ཟླ་བ་

 
ཞེས་སོགས་ཚོམ་བུ་བཀོད་ཅིང་། ཚིག་དང་དམིགས་པ་བསྟན་ནས་འབུལ། དེ་ཡང་
རི་རབ་སོགས་ལ་ཚོམ་བུ་རེ་རེ་ལས་མི་བཀོད་ཀྱང་དམིགས་པས་བྱེ་བ་ཕྲག་བརྒྱར་མོས་
དགོས་སོ། །རྒྱལ་སྲིད་སྣ་བདུན་ཡང་ནམ་མཁའི་ཁམས་བཀང་སྟེ་འབུལ། གཞན་
བརྒྱད་སོགས་སྲིད་ཞིའི་མགྲོན་ཀུན་དགའ་བ་བསྐྱེད་པའི་སྣོད་བཅུད་ཕུན་སུམ་ཚོགས་
མིའི་ཡོ་བྱད་དམ། ལོངས་སྤྱོད་ཕུན་སུམ་ཚོགས་པ་ཐམས་ཅད་རབ་ཏུ་དང་བའི་སེམས་
ཀྱིས་ཕུལ་དུ་བྱུང་བའི་ཞིང་མཆོག་ཏུ་གྱུར་པ་བཀའ་དྲིན་གསུམ་ལྡན་གྱི་བླ་མ་སོགས་
སྲིད་ཞིའི་འཇིགས་པ་ལས་སྒྲོལ་བའི་སྐྱབས་མགོན་ཐུགས་རྗེ་ཅན་གྱི་ཚོགས་ཞིང་ཁྱེད་
རྣམས་ལ་འབུལ་བར་བགྱི་སྙམ་དུ་བསམ། ༈ དངོས་བཤམས་ཡིད་སྤྲུལ། ཞེས་
སོགས་བཞིན། རང་ཉིད་ཀྱིས་མཆོད་པ་དངོས་སུ་བཤམས་པ་དང་ཡིད་ཀྱིས་སྤྲུལ་པ་
རྣམས་ཡིད་བཞིན་རྒྱ་མཚོའི་ངོགས་ཏེ་རྒྱ་མཚོའི་འགྲམ་དགའ་ཚལ་གྱི་གཞི་རྟེན་ལ་
དགོངས་པ་ཡིན་ལ། དེ་ལ་སྲིད་པ་སྟེ་འཁོར་བ་བས་བསྡུས་པའི་རྣམ་དཀར་དང་ཞི་
སྟོང་ངམ་ཆུ་སྐྱེས་རྒྱས་པ་རང་གཞན་ཀུན་གྱི་ཡིད་འཕྲོག་ཅིང་། འཇིག་རྟེན་དང་འཇིག་
རྟེན་ལས་འདས་པའི་རང་གཞན་སྐྱེ་འཕགས་ཐམས་ཅད་ཀྱི་སྒོ་ནས་བསགས་པའི་དགེ་
བའི་ཡོན་ཏན་ཅི་ཡང་སྟེ་རྣམ་པར་བཀྲ་བ་ཐོག་མཐའ་བར་གསུམ་དུ་ཀུན་ཏུ་བཟང་པོའི་
མཆོད་སྤྲིན་གྱི་དྲི་བསུང་འབུམ་ཕྲག་འཕྲོ་ཞིང༌། ཚུལ་ཁྲིམས་སོགས་བསླབ་པ་གསུམ་

 
ཏེ་རྟོགས་པའི་ཡོན་ཏན་རྣམས་རྗེ་བཙུན་བླ་མ་ཁྱོད་ཉིད་མཉེས་པའི་ཕྱིར་དུ་འབུལ་ཞེས་
པ་ཡིན་ལ། རང་རྒྱུད་ལ་དེ་ལྟ་བུའི་ཡོན་ཏན་དེ་དག་མེད་པ་ཞིག་ཡིན་ཡང་། དེ་
དག་མོས་པར་སྤྱོད་པའི་རྒྱུ་དགེ་བ་རྣམས་དང་། རང་རྒྱུད་ལ་འབྱུང་འགྱུར་གྱི་ཡོན་
ཏན་དེ་རྣམས་མོས་པ་ཆེན་པོའི་སྒོ་ནས་འབུལ་བ་ཡིན་ནོ། །རྒྱ་ཇའི་བཏུང་བ་འབུལ་
ཚུལ་ནི། གུར་གུམ་བཟང་པོའི་མདངས་དང་ལྡན་ཞིང༌། ག་བུར་བཟང་པོའི་དྲི་དང་
ལྡན་པའི་རྩ་བའི་རོ་དྲུག་ལ་ཁྱད་པར་གྱིས་ཕྱེ་བའི་རོ་བརྒྱའི་འཛིན་ཅིང་། འདོད་ཡོན་
ལྔ་ཀ་ཚང་བའི་རྒྱ་ཇའི་བཏུང་བ་ཡང་འབུལ་བ་ཡིན་ནོ། །འདི་རྣམས་ཀྱིས་ཕྱི་བུམ་དབང་
དང་འབྲེལ་བའི་མཆོད་པ་ཡིན་ནོ། །ནང་མཆོད་འབུལ་ཚུལ་ནི། གོང་གི་མཆོད་པ་
བྱིན་རླབས་ཀྱི་དུས་སུ་ནང་མཆོད་བྱིན་རླབས་བྱས་ན་འདིར་མི་དགོས་ལ། དེ་མིན་ནང་
མཆོད་བྱིན་རླབས་རྒྱས་པའམ། ཡིག་འབྲུ་གསུམ་གྱིས་བྱིན་གྱིས་བརླབས་ནས་འབུལ་
ཞིང་། དེ་ཡང་དུམ་བུ་གཅིག་པ་སོགས་མཚན་ལྡན་གྱི་ཐོད་པའི་ནང་དུ་བདུད་རྩི་དངོས་
གནས་སམ་མྱོས་བྱེད་སོགས་ལ་དེ་ལྟར་མོས་ནས་འབུལ་བ་ཡིན། ཤ་ལྔ་ལ་ལྕགས་
ཀྱུ་ལྔ་དང༌། བདུད་རྩི་ལྔ་ལ་སྒྲོན་མེ་ལྔ་ཞེས་པ་ནི། དེ་གཉིས་ལ་སྦྱངས་རྟོགས་སྦར་
གསུམ་བྱས་ནས་རང་རིགས་ཀྱི་ལྷ་ལ་ཕུལ་བས་དངོས་གྲུབ་མྱུར་དུ་འགུགས་པར་བྱེད་
པས་ན་ལྕགས་ཀྱུ་ལྔ་དང༌། དངོས་གྲུབ་གསལ་བར་བྱེད་པས་ན། སྒྲོན་མེ་ལྔ་ཞེས་
གསུངས་པ་ཡིན་ནོ། །ཤ་ལྔ་དང་བདུད་རྩི་ལྔ་ལ་སྦྱངས་རྟོགས་སྦར་གསུམ་བྱེད་ཚུལ་
ནི༑ ཐོད་པའི་ནང་གི་ཤ་ལྔ་དང་བདུད་རྩི་ལྔ་གཤེགས་པ་དང་གཤེགས་མའི་ས་བོན་ལས་
བསྐྱེད་པ་འམ། ཡང་ན་གཤེགས་པ་ལྔའི་ས་བོན་ལས་བསྐྱེད་པ་རྣམས་ཀྱི་སྟེང་དུ་རང་
གི་མིང་ཡིག་དང་པོས་མཚན་པ། དེ་རྣམས་ཀྱི་སྟེང་དུ་ཡི་གེ་འབྲུ་གསུམ་སྟེང་ནས་
སྟེང་དུ་བརྩེགས་པ། ཧཾ་ཡིག་ལས་འོད་ཟེར་ཕྱོགས་བཅུར་འཕྲོས་པས་ཕྱོགས་བཅུའི་
སངས་རྒྱས་ཀྱི་ཐུགས་ཀྱི་བྱིན་རླབས་ཐམས་ཅད་ཐུགས་རྡོ་རྗེའི་ངོ་བོ་ཧཱུྃ་ཡིག་དང་འོད་

 
ཟེར་སྔོན་པོའི་རྣམ་པར་སྤྱན་དྲངས་ཏེ་ཧཱུྃ་ཡིག་ལ་ཐིམ། དེ་ཉིད་ཐོད་པའི་ནང་དུ་ལྷུང་
སྟེ་གཡས་སྐོར་དུ་ལན་གསུམ་དཀྲུགས་པས་ཐོད་པའི་རྫས་དང་རོ་གཅིག་ཏུ་ཐིམ་པས་
ཁ་དོག་དྲི་རོ་ངན་པའི་སྐྱོན་རྣམས་སྦྱངས། ཁ་དོག་དྲི་རོ་ཕུན་སུམ་ཚོགས་པའི་རང་
བཞིན་དུ་གྱུར། ཨཱཡིག་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་ཐམས་ཅད་
ཀྱི་གསུང་རྡོ་རྗེའི་ངོ་བོ་ཨཱཡིག་དང༌། འོད་ཟེར་དམར་པོའི་རྣམ་པར་སྤྱན་དྲངས།
ཨཱཡིག་ལ་ཐིམ། ཨཱཡིག་ཐོད་པའི་ནང་དུ་ལྷུང་བས་རྫས་རྣམས་དང་རོ་གཅིག་ཏུ་
འདྲེས་པ་ལ་བརྟེན་ནས་ངོ་བོ་ཡེ་ཤེས་ལ་རྣམ་པ་འཆི་བ་མེད་པའི་ཡེ་ཤེས་ཀྱི་བདུད་རྩི་
དམར་སེར་ཅན་དུ་གྱུར། ཨོཾ་ཡིག་ལས་འོད་ཟེར་ལྕགས་ཀྱུ་ལྟ་བུ་འཕྲོས། ཕྱོགས་
བཅུའི་རྒྱལ་བ་རྣམས་ཀྱི་སྐུ་རྡོ་རྗེའི་ངོ་བོ་ཨོ་ཡིག་དང་། འོད་ཟེར་དཀར་པོའི་རྣམ་པ་
དང༌། ཕྱོགས་བཅུའི་རྒྱལ་བ་རྣམས་ཀྱི་ཐུགས་ཀ་དང་སྦྱོར་མཚམས་ནས་བདུད་རྩི་འོད་
ཟེར་དཔག་ཏུ་མེད་པ་སྤྱན་དྲངས་ནས་ཨོ་ཡིག་དང་ཐོད་པའི་ནང་གི་རྫས་ལ་ཐིམ་པས་
རྫས་དེ་རྣམས་མང་པོར་འཕེལ་ཞིང་མགྲོན་རྣམས་ཀྱིས་ཇི་ཙམ་ལོངས་སྤྱད་ཀྱང་ཟད་པ་
མེད་པ་བདུད་རྩིའི་རྒྱ་མཚོར་བྱིན་གྱིས་བརླབས་པ་ཡིན་ནོ། །ནང་མཆོད་བྱིན་གྱིས་བརླབས་
ཚུལ་རྒྱས་པ་ནི་གསང་འདུས་སོགས་ལས་ཤེས་པར་བྱའོ། །དེ་ལྟར་ནང་མཆོད་བྱིན་
གྱིས་བརླབས་ནས་འབུལ་བའི་ཚུལ་ནི། རྩ་བའི་བླ་མས་མཚོན་ཚོགས་ཞིང་རྣམས་ཀྱི་
ལྗགས་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུའི་རྣམ་པ་ཅན་དུ་གྱུར་ནས་རང་གི་མཐེ་
བོང་དང་སྲིན་ལག་རྩེ་སྤྲད་དེ་ཕྱི་ནང་གི་མཚོན་དོན་དྲན་པའི་སྒོ་ནས་ཕུལ་བའི་ལྗགས་
འོད་ཟེར་གྱི་སྦུ་གུས་དྲངས་ཏེ་གསོལ་བར་བསམ་པའམ། སྙིང་ཁ་ནས་མཆོད་ལྷ་ཐོད་
པ་ཐོགས་པ་ཚོགས་ཞིང་རྣམས་ཀྱི་གྲངས་དང་མཉམ་པས་བྱིན་གྱིས་བརླབས་པའི་ཐོད་
པའི་ནང་ནས་བདུད་རྩི་བཅུས་ཏེ་བླ་མ་འཁོར་བཅས་རྣམས་ལ་མཆོད་པས་ཐུགས་རྒྱུད་
ཟག་མེད་ཀྱི་བདེ་བ་ཆེན་པོས་མཉེས་ཤིང་ཚིམ་པར་བསམ་པ་ནི་ནང་གསང་དབང་དང་

 
འབྲེལ་བའི་མཆོད་པ་ཡིན། རིག་མ་འབུལ་ཚུལ་ནི། ༈ ཡིད་འོང་ལང་ཚོའི་དཔལ་
འཛིན་དྲུག་ཅུ་བཞི། ཞེས་སོགས་ཀྱི་སྐབས་སུ། དེ་ཡང་མཚན་ཉིད་དང་ལྡན་པའི་
རིག་མ་མཛེས་ཤིང་ཡིད་དུ་འོང་བ་ལང་ཚོ་དར་ལ་བབ་པའི་དཔལ་འཛིན་ཞིང༌། དེ་ཡང་
སོ་སྐྱེ་ལས་དང་པོ་པ་ཡིན་ན་ལམ་ཐུན་མོང་བས་རྒྱུད་སྦྱངས་ཤིང་མཚན་ཉིད་དང་ལྡན་
པའི་དབང་གིས་རྒྱུད་སྨིན་པར་བྱས། ལྷའི་རྣལ་འབྱོར་ལ་བྱང་ཞིང་སྟོང་ཉིད་ཀྱི་ལྟ་བ་
གོ་བ་སོགས་མཚན་ཉིད་དང་ལྡན་པའི་རིག་མ་ལོ་གྲངས་ཀྱི་དབང་དུ་བྱས་ན་བཅུ་གཉིས་
ནས་སུམ་ཅུའི་བར་དང་། དེ་ཡང་འཁྱུད་པ་དང་། ཡང་དག་པར་བསྐྱོད་པ། འོ་བྱེད་
པ་དང་། སོ་འདེབས་པ། སེན་མོ་འདེབས་པ། སྐྱེས་པའི་བྱ་བ་བྱེད་པ། སྟེང་དུ་
འདུག་པ། སིད་ཀྱི་སྒྲ་སྒྲོག་པ་སྟེ་བརྒྱད་པོ་དེ་ལ་ནང་གསེས་ཀྱི་རྣམ་པར་རྟོག་པས་བརྒྱད་
བརྒྱད་དུ་ཕྱེ་བས་དྲུག་ཅུ་རྩ་བཞིར་འགྱུར་བ་ཡིན་ལ། དེ་ལྟ་བུའི་འདོད་པའི་སྒྱུ་རྩལ་
དྲུག་ཅུ་རྩ་བཞི་ལ་མཁས་པའི་ལུས་ཕྲ་མ་ཞིང་སྐྱེས་ཏེ། དབེན་པ་གསུམ་ལ་གནས་
པས་མཁའ་འགྲོ་མ། སྔགས་སྐྱེས་བསྐྱེད་རིམ་གྱི་རྣལ་འབྱོར་མ། ལྷན་སྐྱེས་ཏེ་འོད་
གསལ་ཟུང་འཇུག་ལ་གནས་པའི་མཁའ་འགྲོ་མ་རྣམས་དང༌། དྷ་ཏིའི་མར་སྣའི་དབྱིབས་
ཀྱི་སྒོ་ནས་དབྱེ་ན། པདྨ་ཅན་ལ་སོགས་པའི་ཕོ་ཉའི་ཚོགས་ཏེ་ལུས་མཛེས་ཤིང་ཡིད་
དུ་སྡུག་པ་ཁྱད་པར་འཕགས་པའི་སྒྱུ་མའི་ཕྱག་རྒྱའམ། རིག་མ་རྣམས་ཁྱོད་ལ་འབུལ་
བར་བགྱི་ཞེས་པ་ཡིན་ལ། དེའི་ཚུལ་ནི་རང་ལྷར་གསལ་བའི་སྙིང་ཁ་ནས་རྨེ་ཤ་ཅན་
ལ་སོགས་པའི་བུ་མོ་མཛེས་ཤིང་ཡིད་དུ་འོང་བ་ལང་ཚོ་བཅུ་དྲུག་ལོན་པའི་ཉམས་ཅན་
རྐེད་པ་ཕྲ་ཞིང་བྷ་ག་དང་ནུ་མ་རྒྱས་པ་དཔག་ཏུ་མེད་པ་སྤྲུལ་ཏེ་བླ་མའི་ཐུགས་རྡོ་རྗེ་ལ་
འཁྱུད་པའི་རེག་བྱ་རྡོ་རྗེ་མ་དང་། ལྷ་ཡབ་ཡུམ་དུ་ཡོད་པ་རྣམས་ཀྱི་ཡུམ་ལ་ཐིམ་ཞིང་།
ཡབ་ཡུམ་རྣམས་ཀྱི་མཁའ་གསང་བྱིན་གྱིས་བརླབས་ཏེ་སྙོམས་འཇུག་བྱས་པས་བྱང་
སེམས་སྤྱི་བོ་ནས་ནོར་བུའི་རྩེའི་བར་དུ་བབས་པ་ལས་བྱུང་བའི་དགའ་བཞི་ལུགས་འབྱུང་

 
ལུགས་ལྡོག་དུ་དྲངས་པས་བདེ་བ་ཆེན་པོས་མཉེས་ཤིང་ཚིམ་པར་བསམ། འདི་ནི་དབང་
གསུམ་པ་དང་འབྲེལ་བའི་མཆོད་པ་ཡིན་ལ། དེ་ཁོ་ན་ཉིད་ཀྱི་མཆོད་པ་འབུལ་བ་ལ།
༈ སྒྲིབ་བྲལ་ལྷན་སྐྱེས་ཞེས་སོགས་ཀྱི་དོན་ནི། གཉིས་སྣང་འཁྲུལ་པའི་བག་ཆགས་
སམ་སྒྲིབ་གཉིས་བག་ཆགས་དང་བཅས་པ་དང་བྲལ་བའི་འོད་གསལ་ལྷན་ཅིག་སྐྱེས་པའི་
བདེ་བ་ཆེན་པོའི་ཡེ་ཤེས་བདག་དང་འཁོར་འདས་ཀྱི་ཆོས་ཐམས་ཅད་རང་བཞིན་གྱི་སྤྲོས་
པ་དང་བྲལ་བའི་དབྱིངས་ཏེ། རང་བཞིན་གྱིས་གྲུབ་པ་རྡུལ་ཙམ་མེད་པའི་སྟོང་པ་ཉིད་
དེ་དང་ཆུ་ལ་ཆུ་བཞག་པ་བཞིན་དུ་དབྱེར་མེད་རོ་གཅིག་ཏུ་གྱུར་པའི་ལྷུན་གྱིས་གྲུབ་པའི་
དོན་ཇི་ལྟ་བ་བཞིན་དུ་ངག་ཏུ་སྨྲ་བ་དང་སྤྲོས་པའི་མཐའ་ཐམས་ཅད་དང་བྲལ་བའི་རྟོག་
པས་ཇི་ལྟ་བ་བཞིན་དུ་བསམ་དུ་མི་ནུས་པ་དང་། སྒྲ་རྟོག་གི་བརྗོད་པ་ལས་འདས་པའི་
དོན་དམ་བྱང་ཆུབ་ཀྱི་སེམས་དེ་ཉིད་ཁྱོད་ལ་འབུལ་བར་བགྱི་ཞེས་པ་ཡིན་ལ། དེའི་
དུས་སུ་ཚོགས་ཞིང་དེ་རྣམས་རང་རང་གི་ཡུམ་དང་སྙོམས་འཇུག་བྱས་པ་ལས་བྱུང་བའི་
དགའ་བཞི་ལུགས་འབྱུང་ལུགས་ལྡོག་ཏུ་དྲངས་ཏེ་ལྷན་སྐྱེས་ཀྱི་བདེ་བ་ཆེན་པོའི་ཡེ་
ཤེས་རང་བཞིན་མེད་པའི་སྟོང་པ་ཉིད་དང་རོ་གཅིག་ཏུ་བཞུགས་པའི་བདེ་སྟོང་དབྱེར་
མེད་ཀྱི་ཡེ་ཤེས་རང་རྒྱུད་ལ་སྔར་ཡོད་ཐམས་ཅད་གོང་འཕེལ་དུ་སོང་བའི་མོས་པ་བྱེད།
རང་ཉིད་ཀྱང་དེའི་དུས་སུ་རང་རིགས་ཀྱི་ཡུམ་དང་མཉམ་པར་སྦྱར་བའི་ལྷན་སྐྱེས་ཀྱི་
བདེ་བ་ཆེན་པོ་དྲངས་ཤིང༌། དེ་ཉིད་ཀྱིས་སྟོང་ཉིད་ཡུལ་དུ་བྱས་པའི་བདེ་སྟོང་དབྱེར་
མེད་ཀྱི་ཡེ་ཤེས་དེ་ཉིད་འབྲས་དུས་ཀྱི་ཆོས་སྐུ་བདེ་བ་ཆེན་པོའི་ངོ་བོར་མོས་ནས་འབུལ་
བ་ཡིན། ཚོགས་ཞིང་ཡུམ་མེད་པ་རྣམས་ཀྱང་ཐུགས་རྒྱུད་གཅིག་ཡིན་པའི་དབང་གིས་
དགའ་བཞི་ཡེ་ཤེས་དང་བདེ་སྟོང་དབྱེར་མེད་ཀྱི་ཡེ་ཤེས་རྣམས་ཀྱང་གོང་འཕེལ་དུ་སོང་
བར་མོས་པ་ཡིན་ནོ། །སྨན་དང་ལུས་འབུལ་ཚུལ་ནི། ༈ ཉོན་མོངས་བཞི་བརྒྱ་རྩ་
བཞི། ཞེས་སོགས་ཀྱི་སྐབས་སུ་སྡུག་བསྔལ་གྱི་རྩ་བ་ཉོན་མོངས་པ་དང་དེས་བསྐྱེད་

 
པའི་བཞི་བརྒྱ་རྩ་བཞིའི་ནད་མ་ལུས་པ་འཇོམས་པར་བྱེད་པའི་སྨན་མཆོག་ཨ་རུ་ར་རྣམ་
རྒྱལ་ལ་སོགས་པའི་བཟང་པོའི་སྨན་གྱི་བྱེ་བྲག་སྣ་ཚོགས་པ་དང་བཅས་མགོན་པོ་ཁྱོད་
ཉིད་གང་ལ་དགྱེས་པའི་དོན་གྱི་གཙོ་བོ་བསྒྲུབ་ཅིང་མཉེས་པར་བྱེད་པའི་ཕྱིར་དུ་བདག་
ཉིད་ཀྱི་ལུས་ལྟོས་པ་མེད་པར་བྲན་དུ་འབུལ་ལགས་ཀྱི་ནམ་མཁའ་དང་མཉམ་པའི་ཇི་
སྲིད་འཁོར་བ་མ་སྟོངས་ཀྱི་བར་དུ་ཐུགས་རྗེས་བཀའ་འབངས་སུ་བརྩེ་བས་བཟུང་དུ་གསོལ་
ཞེས་བརྗོད་པ་ཡིན་ལ། ༈ སངས་རྒྱས་བྱང་ཆུབ་སེམས་དཔའ་ཀུན། ཞེས་པ་ནས་
སེམས་ཅན་མྱ་ངན་འདས་ལ་འགོད་ཅེས་པའི་བར་བརྗོད། འདིས་སྔགས་སྡོམ་སྔར་
མེད་གསར་དུ་སྐྱེ་བ་དང་། རྩ་ལྟུང་བྱུང་བ་རྣམས་སོར་ཆུད་པ་སོགས་ཀྱི་དགོས་པ་མི་
འགྲུབ་ཀྱང། ཐོབ་ཟིན་བརྟན་ཅིང་གོང་འཕེལ་དུ་འགྲོ་བ་དང་། ཉིན་རེ་བཞིན་དུ་རིགས་
ལྔ་སོ་སོའི་དམ་ཚིག་ལ་སྔོ་བགྲང་བྱེད་པར་འགྱུར་ཞིང་བླ་མ་དཀྱིལ་འཁོར་ལྷ་ཚོགས་
སྒྲུབ་པའི་མཆོད་པས་མཉེས་པའི་དགོས་པ་ཁྱད་པར་ཅན་ཡོད་པ་ཡིན་ནོ། །སྡིག་པ་
བཤགས་པའི་ཡན་ལག་ནི། རྩ་བའི་བླ་མས་མཚོན་པའི་མདུན་གྱི་སྐྱབས་ཡུལ་ཐམས་
ཅད་མངོན་སུམ་པ་ལྟར་དམིགས་ཏེ། དེ་རྣམས་སྐྱབས་གནས་བསླུ་བ་མེད་པ་ངེས་ཤེས་
རྙེད་པའི་སྒོ་ནས་བདག་གིས་སྡིག་པ་བཤགས་པའི་དཔང་པོ་མཛོད། སྙམ་པའི་སྒོ་ནས་
གཉེན་པོ་སྟོབས་བཞི་ཚང་ཞིང་སྡི ག་སྒྲིབ་ཀྱི་འཁོར་གསུམ་བདེན་མེད་དུ་རྟོགས་པའི་
ཤེས་རབ་ཀྱིས་རྩིས་ཟིན་བཞིན་པའི་ངང་ནས་སྡོམ་གསུམ་སྤྱི་དང་སོ་སོའི་བཤགས་སྡོམ་
གང་འཚམས་བྱ་ཞིང་། དཀྱུས་ཐོག ༈ ཐོག་མེད་དུས་ནས་མི་དགེ་སྡིག་པའི་ལས།
ཞེས་སོགས་ཀྱི་དོན་ནི། དུས་འཁོར་བ་ཐོག་མ་མེད་པ་ནས་ད་ལྟ་ཡན་ཆད་དུ་རང་བཞིན་
དང་བཅས་པའི་ཁ་ན་མ་ཐོ་བའམ། མི་དགེ་བའི་སྡིག་པའི་ལས་རང་གིས་བགྱིས་པ་
དང༌། གཞན་བགྱིད་དུ་སྩལ་བ་དང༌། གཞན་གྱིས་བགྱིས་པ་ལ་རྗེས་སུ་ཡི་རང་བ་
ལ་སོགས་པའི་སྡིག་པ་ཅི་མཆིས་པ་ཐམས་ཅད་ཐུགས་རྗེ་ཆེན་པོ་དང་ལྡན་པའི་ཚོགས་

 
ཞིང་ཁྱེད་རྣམས་ཀྱི་སྤྱན་སྔར་སྔར་བྱས་ཀྱི་སྡིག་པ་ལ་འགྱོད་སེམས་དྲག་པོས་ཟིན་པའི་
སྒོ་ནས་བཤགས་ཤིང༌། སླར་ཡང་སྲོག་ལ་བབས་ཀྱང་མི་བྱེད་སྙམ་པའི་སྡོམ་སེམས་
ཡང་དག་པར་ནོད་པར་བགྱི་ཞེས་པ་ཡིན་ནོ། །དེའི་དུས་སུ་ཚོགས་ཞིང་རྣམས་ཀྱི་སྐུ་
ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་སྟེ་རང་གི་ལུས་སེམས་ལ་
ཐིམ་པས། བཅས་རང་གི་ཁ་ན་མ་ཐོ་བའི་སྡིག་སྒྲིབ་རྣམས་མུན་ཁུང་དུ་ཉི་ཟེར་ཞུགས་
པ་བཞིན་དུ་སངས་ཀྱིས་དག །ལུང་རྟོགས་ཀྱི་ཡོན་ཏན་ཚེ་དང་བསོད་ནམས་ཐམས་
ཅད་རྒྱས་པར་བསམ། རྗེས་སུ་ཡི་རང་བའི་ཡན་ལག་ནི། རང་གིས་སྔར་བྱས་ཀྱི་
དགེ་བ་ལ་རློམ་སེམས་དང་བྲལ་བའི་དགའ་བ་བསྒོམས་ན་རང་གི་དགེ་བ་རྒྱ་ཆེར་འཕེལ་
བ་དང་། གཞན་གྱི་རྣམ་དཀར་ལ་རྗེས་སུ་ཡི་རང་བསྒོམས་ན་གཞན་གྱི་དགེ་བ་ལ་མཉམ་
པོར་ལོངས་སྤྱོད་དུ་ཡོད་པས། ཕྲག་དོག་མེད་པའི་དགའ་བ་བསྒོམ་པ་ཡིན་ལ། ༈
ཆོས་རྣམས་རང་བཞིན་ཞེས་སོགས་ཀྱི་དོན་ནི། བདག་དང་འཁོར་འདས་ཀྱི་ཆོས་ཐམས་
ཅད་རྟོག་པས་ཕར་བཏགས་པ་ཙམ་ལས་རང་བཞིན་གྱིས་གྲུབ་པའི་མཚན་མ་ཀུན་དང་
བྲལ་ཡང་། རང་བཞིན་དང་བྲལ་བའི་སྟོང་པ་ལ་རྟེན་འབྲེལ་གྱི་རྣམ་བཞག་མི་བསླུ་
བར་འཐད་པ་ནི་རྨི་ལམ་དང་སྒྱུ་མ་ཇི་བཞིན་དུ་བསྙོན་མེད་དུ་སྣང་བས་གཞན་སྐྱེ་འཕགས་
ཐམས་ཅད་ཀྱི་འབྲས་བུ་བདེ་དགའ་ཅིར་ཡང་འཆར་བ་སྟེ། མི་བསླུ་བར་འབྱིན་པའི་
རྣམ་དཀར་གྱི་མཛད་པ་རྣམས་ལ་བདག་ཅག་ཁ་ཞེ་མེད་པར་བསམ་པ་ཐག་པས་རྗེས་སུ་
ཡི་རང་བ་ཡིན་ཞེས་པ་ཡིན་ལ། ཆོས་འཁོར་བསྐོར་བའི་ཡན་ལག་ནི། ༈ ཕུལ་
བྱུང་ཞེས་སོགས་ཀྱི་དོན་ནི། བླ་མ་དང་ཚོགས་ཞིང་རྣམས་ཆོས་སྐུའི་མཁའ་དབྱིངས་
ནས་ཕུལ་དུ་བྱུང་བའི་གདུལ་བྱའི་ཁམས་དང་བསམ་པ་བག་ལ་ཉལ་རྣམས་ཇི་ལྟ་བ་བཞིན་
དུ་མཁྱེན་ཅིང༌། རྗེས་སུ་བརྩེ་བའི་ཐུགས་རྗེ་ཆེན་པོ་དང་ལྡན་པའི་ཆུ་འཛིན་ཏེ་ཐུགས་
རྗེའི་སྤྲིན་ཕུང་འབུམ་ཕྲག་འཁྲིགས་ཏེ་གཞལ་དུ་མེད་པའི་མཐའ་ཡས་པའི་འགྲོ་བ་འདི་

 
དག་གི་གནས་སྐབས་དང་མཐར་ཐུག་གི་ཕན་པ་དང་བདེ་བའི་ཀུ་མུ་དའི་ཚལ་གསར་དུ་
སྐྱེས་པའམ། སྐྱེས་ཟིན་རྣམས་ཡུན་དུ་གནས་པ་དང་། དེ་རྣམས་གོང་ནས་གོང་དུ་
སྤེལ་བའི་ཟབ་པ་དང་རྒྱ་ཆེ་བའི་ཆོས་ཀྱི་བདུད་རྩིའི་རྒྱུན་གྱི་ཆར་ཆེན་པོ་དབབ་ཏུ་གསོལ་
ཞེས་པ་ཡིན་ལ། འདིའི་སྐབས་སུ་བླ་མ་སོགས་ཚོགས་ཞིང་
ལོ་བསྐོར་བར་གསོལ་བ་བཏབ་པས་ཞལ་གྱིས་བཞེས་བྱུང་སྙམ་པའི་མོས་པ་བརྟན་པོ་
བྱེད་དགོས། ༈ རྡོ་རྗེའི་སྐུ་ལ་ཞེས་སོགས་ཀྱི་དོན་ནི། ངེས་པ་ཁོ་ནར་ཚོགས་ཞིང་
རྣམས་རྡོ་རྗེའི་སྐུ་བརྙེས་པའི་སྐྱེ་འཆི་སོགས་མི་མངའ་ཡང་། སྐུ་དག་པ་སྒྱུ་མའི་སྐུ་
འཕེལ་དབང་གི་རྒྱལ་པོ་གང་དུ་བཞུགས་པའི་ཟ་མ་ཏོག་ལྟ་བུ་ཕུང་པོ་རྙིང་པའམ་རགས་
པའི་སྤྲུལ་སྐུ་བཟུང་བའི་སྐུ་དེ་ཉིད་བློ་དམན་བདག་ཅག་གི་མོས་པ་ཇི་ལྟ་བ་བཞིན་དུ་སྲིད་
མཐའི་བར་དུ་མྱ་ངན་ལས་མི་འདའ་བར་འཁོར་བ་མ་སྟོངས་ཀྱི་བར་དུ་རྟག་པར་བཞུགས་
སུ་གསོལ་ཞེས་པ་ཡིན་ལ། དེའི་ཚེ་ཚོགས་ཞིང་རྣམས་མྱ་ངན་ལས་མི་འདའ་བར་གསོལ་
བ་བཏབ་པ་སྤྲོ་བཞིན་ཞལ་གྱིས་བཞེས་བྱུང་སྙམ་པའི་མོས་པ་བྱེད་པ་ཡིན། བསྔོ་བའི་
ཡན་ལག་ནི། ༈ འདི་ལྟར་བསྐྲུན་པའི་ཞེས་སོགས་ཀྱི་སྐབས་སུ་རང་གི་འདས་མ་
འོངས་ད་ལྟ་དུས་གསུམ་གྱི་དགེ་རྩ་སྤྱི་དང་ཁྱད་པར་གོང་དུ་བཤད་པའི་ཡན་ལག་དྲུག་
པོ་སོགས་འདི་ལྟར་དུ་བསྐྲུན་པའི་རྣམ་དཀར་གྱི་ལེགས་བྱས་སམ་དགེ་བའི་ཚོགས་རྣམས་
གཞན་དུ་མི་བསྔོ་བར་དབང་བསྐུར་རྒྱུད་བཤད་མན་ངག་གནང་བའི་བཀའ་དྲིན་གསུམ་
ལྡན་གྱི་རྗེ་བཙུན་བླ་མ་དམ་པས་འདི་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་ཚེ་རབས་
ཀུན་ཏུའམ་དུས་ཐམས་ཅད་དུ་འབྲལ་བ་མེད་པར་བརྩེ་བས་རྗེས་སུ་བཟུང་སྟེ་སེམས་ཅན་
ཐམས་ཅད་ཀྱི་དོན་དུ་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་རིན་པོ་ཆེ་རིང་པོར་མི་
ཐོགས་པར་མྱུར་དུ་ཐོབ་པའི་རྒྱུར་བསྔོ་བ་ཡིན་ནོ། །དེ་ལྟར་ཡན་ལག་བདུན་པ་ཡིད་

 
འཁུལ་ངེས་ཤེས་པ་ཕུལ་ནས་བླ་མ་བསྟེན་པའི་ཕན་ཡོན། མ་བསྟེན་པ་དང་བསྟེན་ཚུལ་
རྗེས་དབང་བསྐུར་བའི་རྒྱུད། ལམ་རིམ་ཆེ་ཆུང་སོགས་གསུང་རབ་དགོངས་འགྲེལ་
དང་བཅས་པ་ལ་ཡང་ཡང་བལྟ་ཞིང་ངེས་པར་བྱའོ། །ཁྱད་པར་དུ་སྐབས་འདིར་བཀའ་
ཚོགས་ཞིང་གཞན་རྣམས་ཀྱང་དེ་ཉིད་ཀྱི་ཡེ་ཤེས་ཀྱི་ཆ་ཤས་སུ་བལྟ་དགོས་པ་ཡིན་ནོ།།
བ་སྤུའི་བུ་ག་རེ་རེ་ལ་ཡང་སངས་རྒྱས་ཀྱི་ཞིང་གྲངས་མེད་བསམ་གྱིས་མི་ཁྱབ་པ་སྤྲུལ་
པར་ནུས་པས་ཞིང་ཁམས་ཐམས་ཅད་སྐུ་ལ་རྫོགས་པ་གང་ལ་གང་འདུལ་གྱི་སྤྲུལ་པ་བསམ་
ཁམས་ཐམས་ཅད་ཁྱབ་པ། གསུང་ཡན་ལག་དྲུག་ཅུའི་དབྱངས་དང་ལྡན་པ་ཁམས་གསུམ་
ཐུགས་ཤེས་བྱ་ཇི་ལྟ་བ་ལ་མཉམ་པར་བཞག་བཞིན་པའི་ངང་ནས་ཇི་སྙེད་པའི་ཆོས་ཐམས་
ཅད་མ་འདྲེས་པར་གཟིགས་པའི་མཁྱེན་པ་དང་ལྡན་ཞིང་། སེམས་ཅན་རྣམས་ལ་རྗེས་
སུ་བརྩེ་བའི་ཐུགས་རྗེ་ཆེན་པོས་རང་དབང་མེད་པར་བསྡམས་ཤིང་། གདུལ་བྱའི་ངོས་
ནས་བཀྲི་བར་ནུས་ན་དེ་རྣམས་མཐར་ཐུག་གི་བདེ་བ་ལ་འགོད་ནུས་པ་དང་ལྡན་ཞིང༌།
ལས་མངའ་བ་ཡིན་སྙམ་དུ་བསྒོམ་པ་དང༌། རང་ཉིད་ལ་སྔར་ཆོས་ཀྱི་བཀའ་དྲིན་ནོད་
པ་དང༌། ད་ལྟ་ནོད་བཞིན་པ་དང༌། མ་འོངས་པ་ན་ནོད་པར་འགྱུར་བའི་ཚུལ་རྣམས་

 
དྲན་པར་བྱས་ནས་ལུས་ཀྱི་བ་སྤུ་གཡོ་བ། མིག་ནས་མཆི་མ་འཁྲུག་པ་མ་བྱུང་གི་བར་
དུ་བསམ། སླར་ཡང་བླ་མ་ལ་གསོལ་བ་བཏབ་ཅིང་དབང་བཞི་ལེན་པའི་ཚུལ་ལ། ༈
ཡོན་ཏན་འབྱུང་གནས་ཞེས་སོགས་ཀྱི་དོན་ནི། མངོན་མཐོ་དང་ངེས་ལེགས་ཀྱི་ཡོན་
ཏན་ཐམས་ཅད་འབྱུང་བའི་གནས་དམ་པ་ཉེས་སྤྱོད་སྡོམ་པའི་ཚུལ་ཁྲིམས་རྒྱ་མཚོ་ཆེན་
པོའི་ནང་དུ་འདུལ་བ་མདོ་སྡེ་མངོན་པ་སོགས་མང་དུ་ཐོས་པའི་ལུང་གི་ཡོན་ཏན། ཡིད་
བཞིན་གྱི་ནོར་བུའི་ཚོགས་ཀྱིས་རང་རྒྱུད་ཡོངས་སུ་གཏམས་པ་སྟེ། གང་གི་ཆོས་
གོས་ངུར་སྨུག་འཛིན་པ་ཐུབ་པའི་དབང་པོ་གཉིས་པ་ལྟ་བུས་རྗེས་སུ་འཛིན་པའི་མཐར་
ཐུག་པ་གནས་བརྟན་འདུལ་བ་འཛིན་པ་དེ་ཉིད་ལ་གསོལ་བ་འདེབས་ཞེས་པ་ཡིན། འདི་
ནི་སོ་ཐར་གྱི་ཡོན་ཏན་དང་ལྡན་པའི་སྒོ་ནས་གསོལ་བ་བཏབ་ཅིང་། ༈ གང་དང་
ལྡན་ན་ཞེས་སོགས་ཀྱི་དོན་ནི། ཡོན་ཏན་གང་དང་ལྡན་ན་སྟོན་པ་བདེ་བར་གཤེགས་
པའི་ལམ་ཕྱིན་ཅི་མ་ལོག་པར་སྟོན་པར་འོས་པའི་ཡོན་ཏན་ནི། དུལ་བ། ཞི་བ། ཉེར་
ཞི་བ། སློབ་མ་ལས་ཡོན་ཏན་ལྷག་པ། ཆོས་སྟོན་པའི་བརྩོན་འགྲུས་དང་ལྡན་པ།
མང་དུ་ཐོས་པའི་ལུང་གི་ཡོན་ཏན། སློབ་མ་བཀྲི་བའི་ཡོན་ཏན་ལ་མཁས་པ། གདུལ་
བྱ་ལ་སྙིང་བརྩེ་བས་ཆོས་སྟོན་པའི་སྒོ་ནས་ཀུན་སློང་དག་པ། ཆོས་ཡང་ཡང་འཆད་
པ་ལ་སྐྱོ་ངལ་མེད་པའི་དཀའ་སྤྱད་ཁུར་དུ་བཟོད་པ་སྟེ་ཆོས་བཅུ་དང་ལྡན་པའི་བཤེས་གཉེན་
དེ་ཉིད་མ་ལུས་པའི་རྒྱལ་བའི་གདུང་འཚོབ་ཆོས་ཀྱི་རྗེ་དམ་པར་གྱུར་པའི་ཐེག་པ་མཆོག་
གི་དགེ་བའི་བཤེས་གཉེན་དེ་ལ་སྒོ་གསུམ་གུས་པས་གསོལ་བ་འདེབས་སོ་ཞེས་པ་ཡིན།
འདི་ནི་ཐེག་ཆེན་ཐུན་མོང་བའི་བླ་མའི་མཚན་ཉིད་དང་ལྡན་པའི་སྒོ་ནས་གསོལ་བ་བཏབ་
པ་ཡིན། ༈ སྒོ་གསུམ་ལེགས་བསྡམས་ཞེས་སོགས་ཀྱི་དོན་ནི། ལུས་ངག་ཡིད་
གསུམ་ཉེས་སྤྱོད་ལས་ཚུལ་བཞིན་དུ་བསྡམས་ཤིང་། ལེགས་ཉེས་འབྱེད་པའི་བློ་ཆེན་
ཏེ་ཤེས་རབ་ཆེན་པོ་དང་ལྡན་པའི་གཞན་དོན་དཀའ་སྤྱད། ཆོས་ཟབ་མོ་ལ་བཟོད་པ་

 
དང་ལྡན་པའི་སྒོ་ནས་སེམས་ཅན་ལ་ལྷག་པའི་བསམ་པ། དྲང་ཞིང་གནས་པ། རང་
གི་ཉེས་པ་ཐབས་ཀྱིས་མི་མངོན་པར་བྱེད་པའི་གཡོ་དང༌། ཡོན་ཏན་མེད་བཞིན་དུ་
ཡོད་པར་སྟོན་པའི་སྒྲ་མེད་པ། གཞན་ལ་ཡང་སྔགས་ཀྱི་ལམ་སྟོན་པ་ལ་མཁས་ཤིང་།
རྒྱུད་ཀྱི་ཚིག་དོན་ཕྱིན་ཅི་མ་ལོག་པར་ཤེས་པ། ཕྱིའི་དེ་ཉིད་བཅུ་དང་། ནང་གི་དེ་
ཉིད་བཅུ་སྟེ་དེ་ཉིད་བཅུ་ཟུང་དང་། དཀྱིལ་འཁོར་བྲི་བའི་ལས་སྦྱིན་སྲེག་རབ་གནས་
སོགས་ཀྱི་ཕ་རོལ་ཏུ་སོན་ཞིང་། དེ་རྣམས་མཚན་ལྡན་གྱི་སློབ་མ་ལ་འཆད་མཁས་
པས་རྡོ་རྗེ་འཛིན་པ་ཐམས་ཅད་ཀྱི་གཙོ་བོ་དེ་ལ་སྒོ་གསུམ་དང་བས་གསོལ་བ་འདེབས་
སོ་ཞེས་པ་ཡིན། འདི་ནི་རྡོ་རྗེ་ཐེག་པའི་བླ་མའི་མཚན་ཉིད་ལྡན་པའི་སྒོ་ནས་གསོལ་
བ་འདེབས་ཚུལ་ཡིན། ༈ སངས་རྒྱས་གྲངས་མེད་ཅེས་སོགས་ཀྱི་དོན་ནི། སྔར་
འདས་པའི་དུས་ཀྱི་སངས་རྒྱས་ཚད་མེད་གྲངས་མེད་པ་བྱོན་པས་འདུལ་བར་མ་ནུས་ཤིང་
མ་ཐུལ་བས་རྒྱུད་ཤིན་ཏུ་ལས་སུ་མ་རུངས་པའི་ཆེས་འདུལ་བར་དཀའ་བའི་སྙིགས་མའི་
དུས་ཀྱི་སྲིད་པར་འཁྱམས་པའི་འགྲོ་བ་ལ་སྟོན་པ་བདེ་བར་གཤེགས་པས་གསུངས་པའི་
ཟབ་པ་དང་རྒྱ་ཆེ་བའི་ལམ་བཟང་འཁྲུལ་མེད་ཇི་ལྟ་བ་བཞིན་དུ་སྟོན་པར་མཛད་པའི་སྐྱབས་
མགོན་ཟླ་མེད་པའི་ཐུགས་རྗེ་ཅན་དེ་ལ་གསོལ་བ་འདེབས་ཞེས་པ་ཡིན། ༈ ཐུབ་
པའི་ཉི་མ་ཞེས་སོགས་ཀྱི་དོན་ནི། མཉམ་མེད་ཐུབ་པའི་དབང་པོའི་བསྟན་པའི་ཉི་མ་
ཆེས་ཆེར་སྙིགས་མའི་དུས་ཀྱི་དབང་གིས་ནུབ་པར་གྱུར་ཏེ། སྲིད་ཞིའི་སྡུག་བསྔལ་
ལས་སྐྱོབ་པའི་མགོན་དང་དཔུང་གཉེན་གྱི་སྐྱབས་གནས་གཞན་མེད་པའི་སྡུག་བསྔལ་
གྱིས་མནར་བའི་འགྲོ་བ་མང་པོ་ལ་ཕྱོགས་བཅུ་དུས་གསུམ་གྱི་རྒྱལ་བ་ཐམས་ཅད་ཀྱི་མཛད་
པ་ཀུན་ཉེ་བར་བསྒྲུབ་པར་མཛད་པའི་སྐྱབས་མགོན་ཐུགས་རྗེ་ཅན་ལ་གསོལ་བ་འདེབས་
ཞེས་པ་ཡིན། ༈ དུས་གསུམ་ཕྱོགས་བཅུའི་ཞེས་སོགས་ཀྱི་དོན་ནི། འདས་མ་
འོངས་ད་ལྟ་དུས་གསུམ་དང༌། སྟེང་འོག་སོགས་ཕྱོགས་བཅུའི་རྒྱལ་བ་སྲས་བཅས་

 
ཐམས་ཅད་ལས་རྡོ་རྗེའི་སློབ་དཔོན་གང་གི་སྐུའི་བ་སྤུའི་བུ་ག་གཅིག་ཙམ་ལ་ཡང་མཆོད་
ན༑ ཕན་ཡོན་ཆེ་བ་མདོ་རྒྱུད་ཀུན་ནས་གསུངས་ཤིང་། དེའི་ཕྱིར་བདག་ཅག་རྣམས་
ཀྱི་བསོད་ནམས་གསོག་པའི་ཞིང་དུ་རྡོ་རྗེ་འཆང་སོགས་ཀྱིས་ལེགས་པར་བསྔགས་པའི་
སྐྱབས་མགོན་ཐུགས་རྗེ་ཅན་ལ་གསོལ་བ་འདེབས་ཞེས་པ་ཡིན། ༈ བདེ་གཤེགས་
སྐུ་གསུམ་ཞེས་སོགས་ཀྱི་དོན་ནི། བདུད་བཞིའི་གཡུལ་ལས་རྒྱལ་བའི་བདེ་བར་གཤེགས་
པའི་སྐུ་གསུམ་མི་ཟད་པའི་རྒྱན་གྱི་འཁོར་ལོ་ཆེན་པོ་ནི། གང་ལ་གང་འདུལ་གྱི་ཐབས་
པ་དང་འཚམས་པར་ཐ་མལ་པའི་དགེ་བའི་བཤེས་གཉེན་གྱི་ཚུལ་གྱིས་འགྲོ་བ་རྣམས་
སྨིན་གྲོལ་གྱི་ལམ་ལ་འདྲེན་པར་མཛད་པའི་སྐྱབས་མགོན་ཐུགས་རྗེ་ཅན་ལ་གསོལ་བ་
འདེབས་ཞེས་པ་ཡིན། ༈ ཁྱོད་ཀྱི་ཕུང་ཁམས་ཞེས་སོགས་ཀྱི་སྐབས་སུ། མགོན་
པོ་ཁྱོད་ཀྱི་གཟུགས་སོགས་ཕུང་པོ་ལྔ་དང་། ས་ཁམས་སོགས་བཞི། མིག་སོགས་
སྐྱེ་མཆེད། རྩ་རྒྱུས་ཚིགས་རྣམས་དང༌། ཡན་ལག་རྣམས་ཐ་མལ་པ་མིན་པར་རྣམ་
སྣང་ལ་སོགས་པའི་རིགས་ལྔ། སྤྱན་མ་ལ་སོགས་པའི་ཡུམ་བཞི། ས་སྙིང་ལ་སོགས་
པའི་སེམས་དཔའ་སེམས་མ་དང་། གཤིན་རྗེ་གཤེད་ལ་སོགས་པའི་ཁྲོ་བོ་བཅུའི་ངོ་
བོའམ་རང་བཞིན། མདོར་ན་སྐྱབས་གནས་བསླུ་བ་མེད་པའི་དཀོན་མཆོག་གསུམ་
གྱི་བདག་ཉིད་བླ་མ་མཆོག་ལ་གསོལ་བ་འདེབས་ཞེས་པ་ཡིན། ༈ ཀུན་མཁྱེན་ཡེ་
ཤེས་ཞེས་སོགས་ཀྱི་དོན་ནི། ཇི་ལྟ་ཇི་སྙེད་ཀྱི་ཆོས་ཀུན་མ་འདྲེས་པར་སོ་སོར་མཁྱེན་
པའི་བདེ་སྟོང་དབྱེར་མེད་ཀྱི་ཡེ་ཤེས་ཆེན་པོའི་རོལ་པ་ལས་བྱུང་བའི་སྐུ་གསུམ་གྱི་དཀྱིལ་
འཁོར་གྱི་འཁོར་ལོ་བྱེ་བའི་བདག་ཉིད་ཆེན་པོ་དེ་དམ་པ་རིགས་བརྒྱ། དེ་ཉིད་རི གས་
ལྔ་༑ གསང་བ་རིགས་གསུམ། གསང་ཆེན་རིགས་གཅིག་སོགས་རིགས་ཐམས་
ཅད་ལ་ཁྱབ་པའི་བདག་པོ་རྡོ་རྗེ་འཛིན་པའི་གཙོ་བོ་ཟུང་འཇུག་དང་པོའི་མགོན་པོ་ལ་གསོལ་

 
བ་འདེབས་ཞེས་པ་ཡིན། ༈ སྒྲིབ་མེད་ཅེས་སོགས་ཀྱི་དོན་ནི། གཉིས་སྣང་འཁྲུལ་
པའི་བག་ཆགས་ཀྱི་སྒྲིབ་པ་མེད་པས། ཡུལ་ཅན་ལྷན་སྐྱེས་ཀྱི་དགའ་བའི་རོལ་པ་དང་།
དག་པ་གཉིས་ལྡན་གྱི་དེ་བཞིན་ཉིད་དང་དབྱེར་མེད་པའི་ཡེ་ཤེས་དེ་ཉིད་དག་པའི་སྣོད་
བཅུད་དམ་བརྟན་གཡོ་ཀུན་ལ་ཁྱབ་པའི་བརྟན་གཡོ་ཀུན་གྱི་བདག་ཐོག་མ་བར་དང༌། ཐ་
མ་ཀུན་དང་བྲལ་བའི་འཁོར་འདས་ཀུན་ཏུ་བཟང་པོའི་དོན་དམ་བྱང་ཆུབ་ཀྱི་སེམས་དངོས་
ཁྱོད་ལ་གསོལ་བ་འདེབས་ཞེས་པ་ཡིན། དེ་ལྟ་བུའི་ཕྱི་ནང་གསང་བ་དེ་ཁོ་ན་ཉིད་ཀྱི་
ཡོན་ཏན་རྣམས་དྲན་ཅིང་། ཡིད་གཞན་དུ་མ་ཡེངས་པར་རྩེ་གཅིག་ཏུ་གསོལ་བ་བཏབ་
ཅིང་། ཁྱད་པར་དུ་ཁྱོད་ནི་བླ་མ་ཞེས་སོགས་ཀྱི་སྐབས་སུ་བཀའ་དྲིན་གསུམ་དང་ལྡན་
པའི་མགོན་པོ་ཁྱོད་ནི་བྱིན་རླབས་ཐམས་ཅད་ཀྱི་འབྱུང་གནས་བླ་མ་ཡིན། ཁྱོད་ནི་མཆོག་
ཐུན་མོང་གི་དངོས་གྲུབ་འབད་མེད་དུ་སྩོལ་བའི་ཡི་དམ་ཡང་ཡིན། ཁྱོད་ནི་དུས་སྐད་
ཅིག་ཀྱང་འབྲལ་བ་མེད་པའི་གྲོགས་མཁའ་འགྲོ་ཡང་ཡིན། ཁྱོད་ནི་དམ་ཆོས་སྒྲུབ་
པའི་བར་ཆད་མ་ལུས་པ་སེལ་བའི་ཆོས་སྐྱོང་ཡང་ཡིན་ཏེ། རྒྱུ་མཚན་དེའི་ཕྱིར་དུས་
དེང་ནས་བཟུང་སྟེ་རྫོགས་པའི་བྱང་ཆུབ་མ་ཐོབ་བར་དུ་མགོན་པོ་ཁྱོད་མིན་པའི་དོན་མེད་
ཀྱི་སྐྱབས་གནས་གཞན་མི་འཚོལ་བས་ཚེ་འདི་དང་འདི་སྣང་འགགས་པའི་འོག་ཏུ་རླུང་
སེམས་ཙམ་ལས་གྲུབ་པའི་བར་དོའི་གནས་སྐབས་དང་། ཡང་སྲིད་ཕྱི་མའི་མཐའ་ཡང་
སྐད་ཅིག་ཀྱང་འབྲལ་བ་མེད་པ་ཐུགས་རྗེའི་ལྕགས་ཀྱུས་རྗེས་སུ་བཟུང་མཛོད་ལ། ཟག་
བཅས་ཉེར་ལེན་གྱི་ཕུང་པོ་སྡུག་བསྔལ་གྱི་རང་བཞིན་ཅན་གྱི་སྲིད་པའི་འཇིགས་པ་དང་།
རང་ཉིད་གཅིག་པུ་ཞི་བ་དོན་དུ་གཉེར་བའི་དམན་པའི་འཇིགས་པ་ལས་སྒྲོལ་ཞིང་། མཆོག་
ཐུན་མོང་གི་དངོས་གྲུབ་ཀུན་སྩོལ་དུས་གཏན་གྱི་སྡོངས་གྲོགས་མཛད་པ་ལ་མི་མཐུན་
པའི་བར་ཆད་ཀུན་ལས་མགོན་པོ་ཁྱོད་ཀྱིས་རྟག་ཏུ་སྲུངས་ཞེས་པ་ཡིན་ལ། དེ་ལྟར་
ཡིད་གདུང་ཤུགས་དྲག་པོའི་སྒོ་ནས་ལན་གསུམ་དུ་རྩེ་གཅིག་གསོལ་བ་བཏབ་པའི་མཐུས་

 
ཚོགས་ཞིང་གི་གཙོ་བོ་བླ་མས་མཚོན་པའི་ཐམས་ཅད་ཀྱི་སྐུའི་དྭངས་མ་ཨོཾ། གསུང་
གི་དྭངས་མ་ཨཱཿ ཐུགས་ཀྱི་དྭངས་མ་ཧཱུྃ་གི་གནས་རྣམས་ལས་ངོ་བོ་བདེ་སྟོང་དབྱེར་
མེད་ཡིན་པ་ལ་རྣམ་པ་བདུད་རྩི་དཀར་དམར་མཐིང་གསུམ་ཚོགས་ཞིང་རྣམས་ཀྱི་སྤྱི་
བོ་མགྲིན་པ་སྙིང་ཁའི་ཡི་གེ་གསུམ་ལས་རིམ་པ་བཞིན་དང༌། ཅིག་ཆར་དུ་བྱུང་ནས་
སྒྲུབ་པོ་བདག་ཉིད་ཀྱི་སྤྱི་བོ་མགྲིན་པ་སྙིང་ཁ་གསུམ་དུ་རིམ་དང་ཅིག་ཆར་དུ་ཐིམ་པས་
ལུས་ངག་ཡིད། ཐུན་མོང་མི་དགེ་བ་སྟེ་སྒྲིབ་པ་བཞི་དག་ཅིང་། རྣམ་པར་དག་པའི་
དབང་བཞི་བྱིན་རླབས་ཚུལ་དུ་ཐོབ། སྤྲུལ་སྐུ་ལོངས་སྐུ་ཆོས་སྐུ་ཟུང་འཇུག་སྐུ་བཞི་
ཐོབ་པའི་ས་བོན་བཞག་ཅིང་། བཀའ་དྲིན་གསུམ་ལྡན་གྱི་རྩ་བའི་བླ་མ་དེ་ཉིད་ལས་
མར་མེ་གཅིག་ལས་གཉིས་ཆད་ཀྱི་ཚུལ་དུ་རང་འདྲ་གཉིས་པ་ཞིག་ཆད་དེ་ཉིད་རང་ཉིད་
ལ་དགྱེས་བཞིན་དུ་ཐིམ་པས་ལུས་ངག་ཡིད་གསུམ་བྱིན་གྱིས་བརླབས་པར་གྱུར་པར་
བསམ། རྒྱས་པར་བྱེད་ན་འདི་ལྟར་བྱ་སྟེ། ཚོགས་ཞིང་སྤྱི་དང་བླ་མའི་སྐུའི་གནས་
སྤྱི་བོའི་ཨོ་དཀར་པོ་ལས་ངོ་བོ་ཟག་མེད་ཀྱི་ཡེ་ཤེས་ཀྱི་བདུད་རྩི་ཡིན་པ་ལ་རྣམ་པ་འོད་
ཟེར་དཀར་པོའི་རྣམ་པ་ཅན་བྱེད་ལས་ལུས་ཀྱི་སྒོ་ནས་བསགས་པའི་སྡིག་སྒྲིབ་མ་ལུས་
པ་འདག་ནུས་པའི་ཁྱད་ཆོས་གསུམ་ལྡན་ཞིག་སྐྱ་ཆིལ་གྱིས་བྱུང་། རང་གི་སྤྱི་བོ་ནས་
ཞུགས་པས་བདེ་ཆེན་འཁོར་ལོའི་རྩ་འདབ་སུམ་ཅུ་སོ་གཉིས་དང་བཅས་པ་མེར་གྱིས་
གང་། ཐོག་མེད་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་སྤྱི་དང་ཁྱད་པར་སྐུ་
རྡོ་རྗེ་འགྲུབ་པ་ལ་བར་དུ་གཅོད་པའི་བགེགས་བྱེད་ཀྱི་དྲི་མ་ཐམས་ཅད་སྦྱངས། དབང་
དང་པོ་བུམ་པའི་དབང་ཐོབ། ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་ལ་
དབང་བར་བྱས། འབྲས་བུ་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་བྱུང་
སྙམ་དུ་བསམ། དེ་རྣམས་ཀྱི་གསུང་གི་གནས་མགྲིན་པའི་ཨཱ༔དམར་པོ་ལས་ཁྱད་ཆོས་
གསུམ་གྱི་ངོ་བོ་བདུད་རྩི་འོད་ཟེར་དང་བཅས་པ་དམར་འཁྱིལ་ལེ་བྱུང་། རང་གི་མགྲིན་

 
པར་ཞུགས་ནས་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་དང་བཅས་པ་གང་། ཐོག་
མེད་ནས་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་སྦྱངས། ཁྱད་པར་དུ་གསུང་
རྡོ་རྗེ་འགྲུབ་པ་ལ་བགེགས་བྱེད་ཀྱི་དྲི་མ་ཐམས་ཅད་དག །གསང་བའི་དབང་ཐོབ། ལམ་
དབེན་པ་གསུམ་སྒྱུ་ལུས་དང་བཅས་པ་བསྒོམ་པ་ལ་དབང་བར་བྱས། འབྲས་བུ་ལོངས་
སྐུ་འགྲུབ་པའི་ནུས་པ་ཁྱད་པར་ཅན་བཞག་བྱུང་སྙམ་དུ་བསམ། ཐུགས་ཀའི་གནས་
སྙིང་ཁའི་ཧཾ་ཡིག་ལས་ཁྱད་ཆོས་གསུམ་གྱི་ངོ་བོ་བདུད་རྩི་འོད་ཟེར་སྔོ་ཕྲུམ་ཕྲུམ་བྱུང་
སྙིང་ཁར་ཞུགས། ཆོས་ཀྱི་འཁོར་ལོའི་རྩ་འདབ་བརྒྱད་དང་བཅས་པ་གང་། ཐོག་
མེད་ནས་བསགས་པའི་ཡིད་ཀྱི་སྡིག་སྒྲིབ་སྤྱི་དང༌། ཁྱད་པར་དུ་ཐུགས་རྡོ་རྗེ་འགྲུབ་
པ་ལ་བགེགས་བྱེད་ཀྱི་དྲི་མ་སྦྱངས། ཤེས་རབ་ཡེ་ཤེས་ཀྱི་དབང་ཐོབ། ལམ་དོན་དམ་
འོད་གསལ་བསྒོམ་པ་ལ་དབང་བར་བྱས། འབྲས་བུ་ཆོས་སྐུ་འགྲུབ་པའི་ནུས་པ་ཁྱད་
པར་ཅན་བཞག་བྱུང་སྙམ་དུ་བསམ། སླར་ཡང་ཚོགས་ཞིང་སྤྱི་དང་བླ་མའི་གནས་གསུམ་
ལས་བདུད་རྩི་འོད་ཟེར་དཀར་དམར་མཐིང་གསུམ་ཅིག་ཆར་དུ་ཁྲ་ཆེམ་ཆེམ་བྱུང་། རང་
གི་སྤྱི་བོ་ལ་སོགས་པའི་གནས་གསུམ་དུ་ཅིག་ཆར་དུ་ཐིམ་པས་ལུས་ཀྱི་ནང་ཐམས་ཅད་
བདུད་རྩི་འོད་ཟེར་དང་བཅས་པའི་བདེ་མེར་གྱིས་གང་། ཐོག་མེད་ནས་ལུས་ངག་ཡིད་
གསུམ་གྱི་སྒོ་ནས་བསགས་པའི་སྡིག་སྒྲིབ་སྤྱི་དང་། ཁྱད་པར་དུ་ཟུང་འཇུག་རྡོ་རྗེ་འཆང་
འགྲུབ་པ་ལ་བགེགས་བྱེད་ཀྱི་དྲི་མ་རྣམས་སྦྱངས། དབང་བཞི་པ་ཚིག་དབང་རིན་པོ་
ཆེ་ཐོབ། ལམ་ཟུང་འཇུག་བསྒོམ་པ་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་
འཆང་འགྲུབ་པའི་ནུས་པ་ཁྱད་པར་ཅན་བཞག་བྱུང་སྙམ་དུ་བསམ། རྩ་བའི་བླ་མ་དེ་
ཉིད་ལས་རང་འདྲ་གཉིས་པ་ཞིག་བྱུང་། རང་གི་སྤྱི་བོ་ནས་ཞུགས་དྷུ་ཏིའི་ལམ་ནས་
མར་བརྒྱུད་དེ་སྙིང་ཁར་སླེབས་པ་དང་བླ་མའི་པདྨ་སྙིང་ཁའི་རྩ་འཁོར་དང་འདྲེས་པ་ལས་
པདྨ་འདབ་མ་བརྒྱད་པའི་གདན་དང༌། དེའི་སྟེང་དུ་མ་ལས་ཐོབ་པའི་ཐིག་ལེ་དམར་

 
པོ་ཡོད་པ་དེ་དང་ཉི་མ་འདྲེས་པ་ལས་ཉི་གདན་དུ་བསྐྱེད། དེའི་སྟེང་དུ་ཕ་ལས་ཐོབ་
པའི་ཐིག་ལེ་དཀར་པོ་ཡོད་པ་དེ་དང་ཟླ་བ་གཉིས་འདྲེས་པས་ཟླ་བའི་གདན་དུ་བསྐྱེད།
དེའི་སྟེང་དུ་རང་གི་ཤིན་ཏུ་ཕྲ་བའི་རླུང་སེམས་དབྱེར་མེད་དུ་ཡོད་པའི་རླུང་དེས་སྐུའི་
ཉེར་ལེན་དང༌། སེམས་དེས་ཐུགས་ཀྱི་ཉེར་ལེན། དེ་གཉིས་ཀྱི་སྟེང་ན་ངག་གི་ས་
བོན་ཕྲ་མོ་ཡོད་པ་དེས་གསུང་གི་ཉེར་ལེན་བྱས་ཏེ། དེ་ལ་ཐུགས་དགྱེས་བཞིན་དུ་ཐིམ་
པས་རང་གི་ཤིན་ཏུ་ཕྲ་བའི་རླུང་སེམས་གཉིས་ངག་གི་ས་བོན་རྣམས་དང་། བླ་མའི་
སྐུ་གསུང་ཐུགས་དབྱེར་མེད་རོ་གཅིག་ཏུ་གྱུར་པ་ལས། གོང་དུ་གསལ་བཏབ་པའི་
བླ་མའི་སྐུ་དེ་ཁ་ཇི་ལྟ་བ་བཞིན་དུ་ལམ་གྱིས་བཞེངས་པའམ་ཡང་ན་རྡོ་རྗེ་འཆང་གི་སྐུར་
བཞེངས་པས་ཆོག །དེ་གཉིས་གང་བྱས་ཀྱང་བླ་མ་དང་རང་སེམས་ཡི་དམ་གསུམ་
ངོ་བོ་དབྱེར་མེད་དུ་བལྟ་དགོས་སོ། །དེ་ནས་སླར་ཡང་རང་ཉིད་ལ་བྱིན་གྱིས་རློ བས་
པའི་ཐུགས་རྗེ་བསྐུལ་ཞིང་འདོད་པའི་དོན་ལ་སྨོན་པ་ཐེག་པ་ཆེན་པོའི་ལམ་ལ་བློ་སྦྱོང་
བ་རྣམས་ལྷན་ཅིག་ཏུ་བྱ་ཚུལ་ནི་འདི་ལྟར་རོ། །རང་གི་མདུན་དུ་བཞུགས་པའི་ཚོགས་
ཞིང་རྣམས་ཀྱི་དོན་སྤྱི་གསལ་བར་བསྒོམ་ཞིང་ཁྱད་པར་དུ་བཀའ་དྲིན་གསུམ་ལྡན་གྱི་
བླ་མ་དེ་ཉིད་ལ་དད་གུས་དྲག་པོའི་སྒོ་ནས་ཞིང་མཆོག་དམ་པ་ཞེས་སོགས་ཀྱི་དོན་དྲན་
བཞིན་དུ་བརྗོད་པར་བྱའོ། །དེའི་དོན་ནི་སྐལ་ལྡན་གྱི་སློབ་མ་རྣམས་ཀྱི་བསོད་ནམས་
གསོག་པའི་ཞིང་མཆོག་དམ་པ་སྟེ་བླ་ན་མེད་པའི་རྗེ་བཙུན་བླ་མ་དམ་པ་དེ་ལ་ཕྱི་ནང་གསང་
བ་དེ་ཁོ་ན་ཉིད་ཀྱི་མཆོད་པ་སོགས་གཡོ་མེད་པར་མཆོད་ཅིང༌། ལུས་ངག་ཡིད་གསུམ་
གུས་པའི་སྒོ་ནས་རྩེ་གཅིག་ཏུ་གསོལ་བ་བཏབ་པའི་མཐུས་འདི་ཕྱིའི་བདེ་ལེགས་སམ་
ལེགས་ཚོགས་ཐམས་ཅད་ཀྱི་རྩ་བ་མགོན་པོ་ཁྱེད་ཉིད་དང་སྐད་ཅིག་ཙམ་ཡང་འབྲལ་
བ་མེད་པར་བྱང་ཆུབ་མ་ཐོབ་ཀྱི་བར་དགྱེས་བཞིན་དུ་བརྩེ་བས་རྗེས་སུ་འཛིན་པར་བྱིན་
གྱིས་བརླབ་ཏུ་གསོལ་ཞེས་པ་ཡིན་ཏེ། དེ་ལྟར་གསོལ་བ་བཏབ་པ་ལ་བརྟེན་ནས་བླ་

 
མས་གཙོས་པའི་ཚོགས་ཞིང་རྣམས་ཀྱི་སྐུ་ལས་བདུད་རྩི་འོད་ཟེར་དང་བཅས་པ་དཔག་
ཏུ་མེད་པ་བྱུང༌། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་
ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་སྤྱི་དང༌། ཁྱད་པར་དུ་བླ་མ་
སངས་རྒྱས་སུ་མཐོང་བ་དང་དེས་རྗེས་སུ་འཛིན་པའི་བགེགས་བྱེད་ཀྱི་དྲི་མ་རྣམས་སྦྱངས།
ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་
ཀྱི་ཡོན་ཏན་སྤྱི་དང་ཁྱད་པར་བླ་མ་སངས་རྒྱས་སུ་མཐོང་བ་དང་། དེས་བྱང་ཆུབ་མ་
ཐོབ་ཀྱི་བར་དུ་རྗེས་སུ་འཛིན་པའི་རྟོགས་པ་ཁྱད་པར་ཅན་རྣམས་རྒྱུད་ལ་སྐྱེས་པའི་མོས་
པ་བྱེད། འདིའི་བདུད་རྩི་འབེབས་སྦྱངས་ཀྱི་སྐབས་གང་ཡིན་གྱི་རྟོགས་པ་སྐྱེ་བའི་བགེགས་
བྱེད་ཀྱི་དྲི་མ་སྦྱོང་བ་དང༌། སྐབས་དེ་དང་དེའི་རྟོགས་པ་ཁྱད་པར་ཅན་རྒྱུད་ལ་སྐྱེ་བའི་
མོས་པ་བྱེད་པ་མ་གཏོགས་གཞན་སྔར་དང་འདྲ། ༈ ལན་གཅིག་ཙམ་ཞིག་ཞེས་
སོགས་ཀྱི་དོན་ནི། སྔར་མི་ཁོམ་པའི་གནས་སུ་ཡང་ཡང་འཁྱམས་ཏེ། དུས་ལན་
ཅིག་ཙམ་ཞིག་རྙེད་པའི་མི་ཁོམ་པའི་གནས་བརྒྱད་སྤངས་པའི་དལ་བ་དང་། རང་འབྱོར་
གཞན་འབྱོར་ལྔ་དང་ལྡན་པའི་ལུས་འདི་ནི་ཤིན་ཏུ་དོན་ཆེ་ཞིང་རྒྱ་མཚོ་ཆེན་པོར་གཉའ་
ཤིང་གི་བུག་པར་རུས་སྦལ་གྱི་མགྲིན་པ་ཤིན་ཏུ་ཆུད་པ་དཀའ་ཞིང་། དེ་ཡང་རྩ་རྩེའི་
ཟིལ་པའམ་ནམ་མཁའི་གློག་ལྟར་མྱུར་དུ་འཇིག་པའི་ཚུལ་རྣམས་རྟོགས་པར་བྱས་ནས་
སྦུན་པ་འཕྱར་བ་བཞིན་དུ་དོན་མེད་རྙེད་བཀུར་གྲགས་པ་སོགས་ཚེ་འདིའི་བྱ་བས་ཡིད་
མི་གཡེང་བར་གཏན་གྱི་བདེ་བ་སངས་རྒྱས་ཀྱི་ལམ་བཟང་པོ་ལ་སློབ་པའི་དོན་གྱི་སྙིང་
པོ་ཅི་ནས་ཀྱང་ལེན་པར་བྱིན་གྱིས་རློབས་ཞེས་སྨོན་པ་ཡིན་ནོ། ༈ ངན་སོང་སྡུག་
བསྔལ་ཞེས་སོགས་ཀྱི་དོན་ནི། ཚ་གྲང་སོགས་དམྱལ་བའི་སྡུག་བསྔལ། བཀྲེས་
སྐོམ་སོགས་ཡི་དྭགས་ཀྱི་སྡུག་བསྔལ། གླེན་ཞིང་གཏི་མུག་སོགས་དུད་འགྲོའི་སྡུག་
བསྔལ་ཏེ་ངན་སོང་གི་སྡུག་བསྔལ་བཟོད་པར་དཀའ་ཞིང་ཤིན་ཏུ་རབ་ཏུ་འབར་བ། སྡུག་

 
བསྔལ་གྱི་མེས་ད་ལྟ་རང་ཉིད་དངོས་སུ་བསྲེགས་པ་ལྟ་བུའི་འཇིགས་ཤིང་སྐྲག་ནས་དེ་
ལས་སྐྱོབ་པའི་ནུས་པ་དཀོན་མཆོག་ལ་ཡོད་པ་ཡིད་ཆེས་པའི་སྒོ་ནས་ལེགས་ཉེས་ཅི་
བྱུང་ཡང་ཁྱོད་ཤེས་སྙམ་དུ་དཀོན་མཆོག་གསུམ་ལ་སྐྱབས་སུ་འགྲོ་ཞིང༌། ཕྱིན་ཆད་
ངན་སོང་གི་རྒྱ་སྡིག་པ་ཕྲ་ཞིང་ཕྲ་བ་ནས་སྤོང་བ་དང་། ཅི་ནས་ཀྱིས་རླབས་པོ་ཆེའི་
དགེ་ཚོགས་རྣམས་བསྒྲུབ་པ་ལ་ལེ་ལོ་སོགས་ཀྱིས་གཞན་དབང་དུ་སྐད་ཅིག་ཀྱང་མི་འགྲོ་
བར་སྙིང་སྟོབས་ཆེན་པོའི་སྒོ་ནས་བརྩོན་པ་ཆེན་པོ་ལྷུར་ལེན་པར་བྱེད་ནུས་པར་བླ་མ་
ལྷས་བྱིན་གྱིས་རློབས་ཞེས་པ་ཡིན། ༈ ལས་དང་ཉོན་མོངས་ཞེས་སོགས་ཀྱི་དོན་
ནི༑ འཁོར་བའི་རྒྱུ་ཟག་བཅས་ཀྱི་ལས་དང་ཉོན་མོངས་པ་གཉིས་ཀྱི་རྦ་ཀློང་རབ་ཏུ་
འཁྲུག་པའི་རྒྱ་མཚོ་ཆེན་པོའི་ནང་དུ་སྡུག་བསྔལ་གྱི་སྡུག་བསྔལ། འགྱུར་བའི་སྡུག་
བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱི་ཆུ་སྲིན་ན་ཀྲ་མང་པོས་རབ་ཏུ་
གཙེས་ཤིང་། ཐོག་མཐའ་མེད་པར་སྐྱེ་རྒ་ན་འཆི་སོགས་ཀྱི་ཤིན་ཏུ་འཇིགས་སུ་རུང་
བའི་སྲིད་པ་འཁོར་བའི་རྒྱ་མཚོ་ཆེན་པོ་ལས་དུས་གཏན་དུ་ཐར་བར་འདོད་པའི་ངེས་འབྱུང་
གི་བསམ་པ་ཤུགས་དྲག་རྒྱུད་ལ་སྐྱེ་བར་བྱིན་གྱིས་རློབས་ཞེས་པའི་དོན་ཡིན་ལ། ༈
བཟོད་དཀའ་བཙོན་ར་ཞེས་སོགས་ཀྱི་དོན་ནི། སྐྱེ་རྒ་ན་འཆི་སོགས་སྡུག་བསྔལ་བཟོད་
དཀའ་ཞིང་། རྟག་ཏུ་མི་ཐར་བའི་རྒྱལ་པོའི་ཆད་ལས་བཙོན་ར་དང་འདྲ་བའི་འཁོར་
བའི་བདེ་འབྱོར་འདི་ལ་སྲེད་ལྡན་དགའ་བའི་ཚལ་དུ་འཇུག་པ་ལྟར་བདེ་བར་མཐོང་བའི་
བློ་སྤངས་ཏེ་ཚུལ་ཁྲིམས་ལ་སོགས་བསླབ་པ་གསུམ་དང་། དད་སོགས་འཕགས་པའི་
ནོར་བདུན་གྱི་མཛོད་རང་རྒྱུད་ལ་བཟུང་ཏེ། སྡུག་བསྔལ་གྱི་གནས་སྤངས་ནས་ཐར་
པ་དམ་པའི་ལམ་བཟང་པོའི་རྒྱལ་མཚན་འཛིན་པར་སྨོན་པ་ཡིན། ༈ ཉམ་ཐག་ཞེས་
སོགས་ཀྱི་དོན་ནི། སྲིད་པའི་སྡུག་བསྔལ་གྱིས་ཉམ་ཐག་པའི་རྒྱུད་ལྔའི་འགྲོ་བ་འདི་
ཀུན་བདག་གི་དྲིན་ཅན་གྱི་མར་ཤེས་པར་བྱས་ལ། མ་བྱས་རེས་ཀྱིས་དུས་ལན་གཅིག་

 
ཙམ་མིན་པར་ཡང་དང་ཡང་དུ་དྲིན་གྱིས་བསམ་པ་ཐག་པ་ནས་བསྐྱངས་པའི་ཚུལ་རྣམས་
མན་ངག་བཞིན་དུ་བསམས། དེ་རྣམས་ཡིད་དུ་འོང་ཞིང་སྙིང་སྡུག་པའི་བུ་ལ་ཤིན་
ཏུ་བརྩེ་བའི་མ་ཇི་བཞིན་དུ་ཁ་ཙམ་མིན་པར་བཅོས་མིན་གྱི་སྙིང་རྗེ་སྐྱེ་བར་སྨོན་པ་ཡིན།
༈ སྡུག་བསྔལ་ཕྲ་མོ་ཞེས་སོགས་ཀྱི་དོན་ནི། རང་གཞན་ཐམས་ཅད་ལུས་ལ་ཚེར་
མ་ཟུག་པ་ཙམ་གྱི་སྡུག་བསྔལ་ཕྲ་མོ་ཙམ་ཡང་མི་འདོད་ཅིང་། རང་དབང་བྱུང་ན་ཟག་
བཅས་ཟག་མེད་ཀྱི་བདེ་བ་གང་ལ་ཡང་ནམ་ཡང་ངོམས་པ་མེད་པའི་ཆོག་ཤེས་ཅུང་ཟད་
ཙམ་ཡང་མེད་པ་ནི། བདག་དང་གཞན་ལ་དེ་ལྟ་བུའི་ཁྱད་པར་ཡོད་མིན་ཞེས་གསུངས་
པས། དེ་བས་སྡུག་བསྔལ་གྱི་རྒྱུ་རང་འདོད་བཏང་སྟེ། སེམས་ཅན་གཞན་ལ་བདེ་
བ་དང་དགའ་བ་བསྐྱེད་པར་བྱིན་གྱིས་རློབས་ཞེས་པའི་དོན་ཡིན། ༈ རང་ཉིད་ཅེས་
སོགས་ཀྱི་དོན་ནི། སྔོན་ཐོག་མེད་ནས་གོམས་པའི་སྟོབས་ཀྱིས་གཞན་ལས་རང་ཉིད་
གཅེས་པར་འཛིན་པའི་བདག་གཅེས་འཛིན་གྱི་གཅོང་ནད་འདི་ཉིད་ཀྱིས། འདི་ཕྱིའི་
མི་འདོད་པའི་སྡུག་བསྔལ་ཐམས་ཅད་སྔར་ཡང་བསྐྱེད་ཅིང་བཅས་རང་གི་ཁ་ན་མ་ཐོ་བའི་
ཉེས་པ་རྣམས་བསྐྱེད་པའི་རྒྱུར་མཐོང་ནས་མི་འདོད་པ་ཅི་བྱུང་ཡང་གཞན་ལ་ཁག་མི་
འགེལ་བར་ལེ་ལན་བདག་གཅེས་འཛིན་ལ་བདས་ལ། དེ་ལ་འཁོན་དུ་བཟུང་བར་བྱས་
ཏེ༑ འདི་ཕྱིའི་རྒུད་པ་ཀུན་གྱི་རྩ་བ་བདག་ཏུ་འཛིན་པའི་དགྲ་འམ། གདོན་ཆེན་འཇོམས་
པར་ཁྱེད་རྣམས་ཀྱིས་བྱིན་གྱིས་རློབས་ཞེས་པ་ཡིན། ༈ མ་རྣམས་གཅེས་འཛིན་ཞེས་།
སོགས་ཀྱི་དོན་ནི། སྔོན་ཐོག་མ་མེད་པ་ནས་ཀྱི་དྲིན་ཅན་གྱི་མ་རྣམས་རང་ལས་གཅེས་
པར་བཟུང་སྟེ་གནས་སྐབས་དང་མཐར་ཐུག་གི་བདེ་བ་ལ་འགོད་པའི་བློའམ་སེམས་འདི།
སངས་རྒྱས་ཀྱི་གོ་འཕང་སོགས་མཐའ་ཡས་པའི་ཡོན་ཏན་མ་ལུས་འབྱུང་བའི་སྒོའི་གནས་
སུ་མཐོང་ནས་སྲིད་པར་འཁྱམས་པའི་འགྲོ་བ་འདི་དག་མ་ལུས་པར་བདག་གི་སྲོག་གཅོད་
པ་སོགས་དགྲར་ལངས་ཀྱང་དེ་ལ་ཁྲོ་བ་སོགས་ཀྱིས་ལན་མི་བྱ་བར་རང་ཉིད་ཀྱི་སྲོག་

 
ལས་ཀྱང་གཅེས་པར་འཛིན་པར་བླ་མ་ལྷས་བྱིན་གྱིས་རློབས་ཞེས་པའི་དོན་ཡིན་ལ། ༈
མདོར་ན་ཞེས་སོགས་ཀྱི་དོན་ནི། གོང་དུ་བཤད་པའི་དོན་དེ་དག་མང་དུ་བཤད་མི་དགོས་
མདོར་བསྡུ་ན་བྱིས་པ་སྟེ་འཁོར་བར་འཁྱམས་པའི་སོ་སོའི་སྐྱེ་བོ་རྣམས་དང༌། ཉན་
རང་རང་གི་དོན་ཁོ་ན་འབའ་ཞིག་བྱས་པས་སྲིད་ཞིའི་སྡུག་བསྔལ་གྱིས་མནར་བའི་རང་
དོན་ཙམ་ཡང་མཐར་མ་ཕྱིན་པ་དང༌། རང་ཅག་རྣམས་ཀྱི་འདྲེན་པ་བླ་ན་མེད་པ་ཐུབ་
པའི་དབང་པོ་དེ་ཉིད་ཀྱིས་རང་ཡལ་བར་དོར་ནས་གཞན་གྱི་དོན་འབའ་ཞིག་མཛད་པས་
དོན་གཉིས་ཕུན་སུམ་ཚོགས་པ་སངས་རྒྱས་ཀྱི་གོ་འཕང་མངོན་དུ་མཛད་པ་རྣམས་ཀྱི་
སྐྱོན་དང་ཡོན་ཏན་གྱི་དབྱེ་བ་ཕྲ་ཞིང་འཛངས་ལ་ཞིབ་པར་རྟོགས་པའི་བློ་གྲོས་ཀྱིས་རིག་
ནས། བདག་གི་བདེ་བ་དང་དགེ་བ་གཞན་ལ་གཏོང་བ་དང་། གཞན་གྱི་སྡུག་བསྔལ་
བདག་ལ་ལེན་པའི་བདག་གཞན་མཉམ་བརྗེ་ནུས་པར་བྱིན་གྱིས་རློབས་ཞེས་པའི་དོན་
ཡིན་ལ། ༈ རང་ཉིད་གཅེས་ཞེས་སོགས་ཀྱི་དོན་ནི། ཉོན་མོངས་པའི་དབང་གིས་
གཞན་ལས་རང་ཉིད་བརྩེ་བའི་གཅེས་པར་འཛིན་པའི་བློ་ངན་འདི་སྲིད་ཞིའི་རྒུད་པ་ཀུན་
གྱི་སྒོ་དང་། དྲིན་ཅན་གྱི་མ་རྣམས་རང་ལས་གཅེས་པར་འཛིན་པའི་སེམས་བཟང་པོ་
འདི་འཁོར་འདས་ཀྱི་ཡོན་ཏན་ཀུན་གྱི་རྩ་བའི་གཞི་ཡིན་ལ། རྒྱུ་མཚན་དེའི་ཕྱིར་ན་
སྔར་བདག་གཅེས་པར་འཛིན་པའི་དོད་ལ། ད་གཞན་གཅེས་པར་འཛིན་ཅིང་། སྔོན་
གཞན་ཡལ་བར་དོར་བའི་དོད་ལ། ད་རང་ཉིད་ཡལ་བར་དོར་བའི་བདག་གཞན་བརྗེ་
བའི་བྱང་ཆུབ་ཀྱི་སེམས་ཀྱི་རྣལ་འབྱོར་ལ་བརྩོན་པ་རྒྱུན་མི་ཆད་པའི་ཉམས་ལེན་གྱི་མཐིལ་
ལམ་སྙིང་པོར་བྱེད་པར་བླ་མས་བྱིན་གྱིས་རློ བས་ཞེས་པའི་དོན་ཡིན། ༈ དེས་ན་
ཞེས་སོགས་ཀྱི་དོན་ནི། རང་ཉིད་གཅེས་འཛིན་རྒུད་པའི་སྒོ་དང་། གཞན་གཅེས་
འཛིན་ཡོན་ཏན་ཀུན་གྱི་གཞི་ཡིན་པས། དེས་ན་བཀའ་དྲིན་གསུམ་ལྡན་གྱི་རྗེ་བཙུན་
བླ་མ་ཐུགས་རྗེ་ཅན་དེས་ཕ་མར་གྱུར་པའི་ཁམས་གསུམ་གྱི་འགྲོ་བའི་སྡིག་སྒྲིབ་དང་སྡུག་

 
བསྔལ་སོགས་མི་འདོད་པ་ཀུན་གཅིག་ཀྱང་མ་ལུས་པར་དུས་ད་ལྟ་ཉིད་དུ་བདག་གི་ལུས་
སེམས་ལ་སྨིན་པ་དང༌། འདས་མ་འོངས་ད་ལྟ་དུས་གསུམ་གྱི་བདེ་བ་དང་དགེ་བ་ཐམས་
ཅད་རང་འདོད་ལ་ལྟོས་པ་མེད་པར་སེམས་ཅན་གཞན་ལ་བཏང་བས་དུས་ད་ལྟ་ཉིད་དུ་
རིགས་དྲུག་གི་འགྲོ་བ་ཀུན་ཐར་བའི་བདེ་བ་དང་ལྡན་པར་བླ་མས་བྱིན་གྱིས་རློབས་ཞེས་
པའི་དོན་ཡིན་ལ། འདིའི་སྐབས་སུ་བླ་མས་གཙོས་ཚོགས་ཞིང་རྣམས་ལ་ཡིད་གདུང་
ཤུགས་དྲག་པོའི་སྒོ་ནས་མོས་པ་ཆེན་པོ་བྱས་པས་དེ་རྣམས་ཀྱི་ཐུགས་རྗེ་ལ་བརྟེན་ནས་
རིགས་དྲུག་གི་སེམས་ཅན་ཐམས་ཅད་མངོན་སུམ་དུ་མཐོང་བར་མོས་ནས། དེ་རྣམས་
ཀྱི་སྡིག་པ་དང་སྡུག་བསྔལ་ཐམས་ཅད་བདག་ལ་སྨིན་པ་དང་། བདག་གི་བདེ་དགེ་
ཐམས་ཅད་རང་འདོད་ལ་ལྟོས་པ་མེད་པར་སེམས་ཅན་གཞན་ལ་བཏང་བས་དེ་རྣམས་
འཕྲལ་དེ་ཉིད་ལ་ཆོས་སྐུའི་བདེ་བ་དང་ལྡན་པར་གྱུར་སོང་སྙམ་དུ་བསམ། ༈ སྣོད་
བཅུད་ཅེས་སོགས་ཀྱི་དོན་ནི། གསེར་དངུལ། མུ་ཏིག བྱི་རུ། དར་ཟབ་སོགས་
དང༌། སད་སེར་ཐན་པ་བཙའ་སོགས་ཀྱི་ལོ་ཆུ་མི་ལེགས་པ་སོགས་སྣོད་ཀྱི་འཇིག་
རྟེན་གྱི་འབྱོར་པ་ཉམས་པ་དང༌། བཅུད་ཀྱི་སེམས་ཅན་རྣམས་ཀྱང་ཉོན་མོངས་པའི་
དབང་གིས་མི་དགེ་བ་འབའ་ཞིག་བྱས་པའི་མི་འདོད་པའི་སྡིག་པའི་འབྲས་བུས་ཡོངས་
སུ་གང་ཞིང༌། དེ་ལ་བརྟེན་ནས་རང་གི་ལུས་ཀྱི་སྟེང་དུ་མི་འདོད་པའི་སྡུག་བསྔལ་
ཆར་ལྟར་དུ་བབས་པར་གྱུར་ཀྱང་། རང་གི་སྔོན་གྱི་ལས་ངན་གྱི་འབྲས་བུ་ཚེ་འདི་ཉིད་
ལ་སྨིན་ནས་ཕྱི་མ་ཕན་ཆད་མི་འབྱུང་བར་འཛད་པའི་རྒྱུར་མཐོང་ནས་དགའ་བ་བསྒོམ་
ཞིང་སེམས་ཅན་གཞན་གྱི་རྒུད་པ་ཀུན་ཀྱང་རང་གི་རྐྱེན་ངན་འདིའི་སྟེང་དུ་བླངས་ནས་
དེ་ཉིད་རང་གི་བྱང་ཆུབ་ཀྱི་སེམས་རྣམ་པ་གཉིས་ཀྱི་ལམ་དུ་ལོངས་པར་བྱིན་གྱིས་རློབས་
ཞེས་པའི་དོན་ཡིན་ལ། ༈ མདོར་ན་ཞེས་སོགས་ཀྱི་དོན་ནི། མདོར་བསྡུ་ན་བཟང་
ངན་གྱི་སྣང་བ་ཅི་འདྲ་ཞིག་རང་གི་སེམས་ལ་ཤར་ཡང་དེ་དག་ལ་བདེན་པའི་སྣང་བ་བཀག་

 
ནས་རྒྱལ་བའི་གསུང་རབ་བམ་ཆོས་ཀུན་གྱི་སྙིང་པོ་གཅིག་ཏུ་བསྡུས། འཕེན་པ། གོམས་
པ༑ སྨོན་ལམ། དཀར་པོ་ས་བོན། སུན་འབྱིན་པ་སྟེ། ལྔ་པོ་དེ་འམ། ཡང་ན་ངག་
དབང་ཆོས་ཀྱི་དབང་ཕྱུག་གི་གསུང་ལས། ལྟ་བའི་སྲོག་ཡིན་ལུགས་ཀྱི་དོན་ཐོས་པའི་
སྟོབས་དང་། ཐོས་དོན་ཚོལ་བ་བསམ་པའི་སྟོབས། བསྒོམ་པའི་སྟོབས། བློའི་
སྐྱོན་ངོས་འཛིན་པ་དྲན་པའི་སྟོབས། སྐྱོན་ལས་སྤང་བླང་བྱེད་པ་ཤེས་བཞིན་གྱི་སྟོབས།
སྤྱོད་པའི་སྲོག་འགྲོ་འཆག་ཉལ་འདུག་ཐམས་ཅད་དུ་མི་འབྲལ་བར་འདྲིས་པར་བྱེད་པའི་
སྟོབས་དང་ལྔ་། དེའི་ཉམས་ལེན་གྱིས་གང་ཤར་ཀུན་རྫོབ་དང་དོན་དམ་བྱང་ཆུབ་ཀྱི་
སེམས་རྣམ་པ་གཉིས་གོང་ནས་གོང་དུ་འཕེལ་བའི་ལམ་གྲོགས་སུ་བསྒྱུར་ཏེ། རྐྱེན་
ངན་ཅི་བྱུང་ཡང་དེའི་གྲོགས་སུ་འཁྱེར་བས་ཆོག་སྙམ་པའི་ཡིད་བདེ་འབའ་ཞིག་བསྒོམ་
པར་བླ་མས་བྱིན་གྱིས་རློབས་ཞེས་པའི་དོན་ཡིན་ནོ། ༈ སྦྱོར་བ་བཞི་དང་ཞེས་སོགས་
ཀྱི་དོན་ནི། སྡིག་པ་སྦྱོང་བ། ཚོགས་གསོག་པ། གདོན་ལ་མཆོད་པ། མཁའ་འགྲོ་
ཆོས་སྐྱོང་ལ་གཏོར་མ་ཕུལ་ནས་འཕྲིན་ལས་བཅོལ་བ་སྟེ། སྦྱོར་བ་བཞི་པོ་དེ་འམ།
ཡང་ན་ངག་དབང་ཆོས་ཀྱི་དབང་ཕྱུག་གི་གསུང་ལས། ཏིང་ངེ་འཛིན་གྱི་ཡོན་ཏན་ཤེས་
ནས་དེ་ལ་གུས་པའི་སྦྱོར་བ་དང་། ཏིང་ངེ་འཛིན་རྩོལ་བ་ལ་ལྟོས་པའི་ངོས་ནས་དེ་ལ་
བརྩོན་པའི་སྦྱོར་བ་དང༌། ཏིང་ངེ་འཛིན་གྱི་འགལ་ཟླ་སྤོང་བའི་ཕྱིར་ཉེས་པ་ལྔ་དང་
བྲལ་བའི་སྦྱོར་བ། ཏིང་ངེ་འཛིན་གྱི་དགོས་པ་རྟོགས་པའི་ཕྱིར་དགེ་བའི་དམིགས་པ་
མཐའ་ཡས་པ་ལ་སྤྲོ་ཞིང་འཇུག་པའི་སྦྱོར་བ་དང་། བཞི་པོ་འདིས་ཐབས་མཁས་ཀྱིས་
ནད་གདོན་དགྲ་སོགས་འཕྲལ་ལ་གང་ཐུག་ཐམས་ཅད་རང་རྒྱུད་ཀྱི་སྒོམ་གྱི་ཉམས་ལེན་
ལ་སྦྱོར་བ་དང་། བདེ་ལེགས་ཀྱི་རྩ་བ་བློ་སྦྱོང་ཁས་བླངས་དང་མ་འགལ་བ། ཐོ་ཅོར་
མ་ཤོར་བ། ཕྱོགས་རེར་མ་ལྷུང་བ། འདུན་པ་བསྒྱུར་ལ་རང་སོར་འཇོག་པ། ཡན་
ལག་ཉམས་པ་མི་བརྗོད་པ། གཞན་ཕྱོགས་གང་ཡང་མི་བསམ་པ། འབྲས་བུ་རེ་བ་

 
ཐམས་ཅད་སྤངས་པ་སོགས་བློ་སྦྱོང་གི་དམ་ཚིག་དང༌། དུག་ཅན་གྱི་ཟས་སྤངས་པ།
གཞུང་བཟང་པོ་མ་བསྟེན། ཤགས་ངན་མ་རྒོད། འཕྲང་མ་བསྒུག །གནད་ལ་མི་
དབབ། མཛོ་ཁལ་གླང་ལ་མི་འབྱོ། ལྟོ་ལོག་མི་བྱ། མགྱོགས་ཀྱི་རྩེ་མ་གཏོད། ལྷ་
བདུད་དུ་མི་དབབ། སྐྱིད་ཀྱི་ཡན་ལག་ཏུ་སྡུག་མ་ཚོལ། རྣལ་འབྱོར་ཐམས་ཅད་གཅིག་
གིས་བྱ། ལོག་ནོན་ཐམས་ཅད་གཅིག་གིས་བྱ། ཐོག་མཐའ་གཉིས་ལ་བྱ་བ་གཉིས།
གཉིས་པོ་གང་བྱུང་བཟོད་པར་བྱ། གཉིས་པོ་སྲོག་དང་བསྡོས་ཏེ་བསྲུང་བ། དགའ་
བ་གསུམ་ལ་བསླབ་པར་བྱ་བ། རྒྱུའི་གཙོ་བོ་རྣམ་གསུམ་བླངས། ཉམས་པ་མེད་པ་
རྣམ་གསུམ་བསྒོམ་པ། འབྲལ་མེད་གསུམ་དང་ལྡན་པར་བྱ། ཡུལ་ལ་ཕྱོགས་མེད་
སྦྱོང་བ། རྐྱེན་གཞན་མི་ལྟོས་པ། གོ་ལོག་དྲུག་མི་བྱ། རེས་འཇོག་མི་བྱ་བ། དོལ་
ཆོད་དུ་སྦྱང་བ། རྟོག་དཔྱོད་གཉིས་ཀྱིས་ཐར་བར་བྱ་བ། ཡུས་མ་བསྒོམ། ཀོ་ལོང་
མི་སྡོམ་པ། ཡུད་ཙམ་མི་བྱ་བར། འོར་ཆེ་མི་འདོད་པ་སོགས་བློ་སྦྱོང་གི་བསླབ་
བྱའི་གནད་ལ་བརྟེན་ནས་ཆོས་སྒྲུབ་པའི་མཐུན་རྐྱེན་ཚང་བའི་དལ་འབྱོར་གྱི་ལུས་རྟེན་
འདི་ཉིད་ཐེག་པ་ཆེན་པོའི་ཆོས་ཀྱིས་དུས་འདའ་བས་དོན་ཆེན་པོ་བྱེད་ནུས་པར་བླ་མས་
བྱིན་གྱིས་རློབས་ཞེས་པའི་དོན་ཡིན། ༈ གཏོང་ལེན་རླུང་ལ་ཞེས་སོགས་ཀྱི་དོན་
ནི༑ རང་གི་བདེ་བ་དང་དགེ་བ་གཞན་ལ་གཏོང་ཞིང་། གཞན་གྱི་སྡུག་བསྔལ་རང་
ལ་ལེན་པའི་རླུང་འགྲོ་འོང་གི་རྟ་ལ་བསྐྱོན་པས་བྱེད་པའམ། འཕྲུལ་འདེགས་ཅན་གྱི་
མཐུ་ལ་བརྟེན་ནས་སེམས་ཅན་ཐམས་ཅད་བདེ་བ་དང་ཕྲད་འདོད་ཀྱི་བྱམས་པ། སྡུག་
བསྔལ་དང་འབྲལ་འདོད་ཀྱི་སྙིང་རྗེ། དེ་གཉིས་ཀྱི་དྲངས་པའི་བདེ་བ་ལ་སྦྱོར་བ་དང་།
སྡུག་བསྔལ་ལས་ཐར་བ་དེ་བདག་གིས་བྱ་སྙམ་པའི་ལྷག་པའི་བསམ་པ་རྣམ་པར་དག་
པའི་མཐའ་མེད་པའི་འགྲོ་རྣམས་སྲིད་པའི་རྒྱ་མཚོ་ཆེན་པོ་ལས་མྱུར་དུ་སྒྲོལ་བའི་ཕྱིར་
དུ་སངས་རྒྱས་ཀྱི་གོ་འཕང་ཐོབ་པར་བྱ་སྙམ་པའི་ཀུན་རྫོབ་བྱང་ཆུབ་ཀྱི་སེམས་ཉིད་འབྱོངས་

 
 པར་བླ་མས་བྱིན་གྱིས་རློབས་ཞེས་པའི་དོན་ཡིན་ནོ། ༈ འདིའི་སྐབས་སུ་མན་ངག་
ཞལ་ཤེས་ཀྱི་དམིགས་པ་ཡིད་ལ་བྱ་ཚུལ་ནི། རང་གི་མདུན་དུ་རྩ་བའི་མས་མཚོན་པའི་
སེམས་ཅན་ཐམས་ཅད་ས་ཆེན་པོའི་དྲེག་པ་བཞིན་དུ་སྨུག་ཤིག་གེར་ཡོད་པར་གསལ་
བཏབ་ལ། དེ་རྣམས་བྱམས་སྙིང་རྗེ་སྔོན་དུ་འགྲོ་བ་ཅན་གྱིས་རང་གི་སྣ་བུག་གཡས་
ནས་རླུང་ཕར་འགྲོ་བའི་རྟ་ལ་བསྐྱོན་ཏེ་རང་རྒྱུད་ཀྱི་བདེ་བ་དང་དགེ་བ་ཐམས་ཅད་རང་
ཀྱི་སྣ་བུག་གཡོན་ནས་ཞུགས། ལུས་སེམས་ཐམས་ཅད་བདེ་བས་ཁྱབ་པས་འཕྲལ་
དེ་ཉིད་ལ་སེམས་རྒྱུད་ཆོས་སྐུའི་བདེ་བ་དང་ལྡན་པར་གྱུར་སོང་སྙམ་དུ་བསམ། རླུང་
ཚུར་རྔུབ་པ་དང་མཉམ་དུ་སེམས་ཅན་ཐམས་ཅད་ཀྱི་རྒྱུད་ལ་ཡོད་པའི་རྒྱུ་ཀུན་འབྱུང་འབྲས་
བུ་སྡུག་བསྔལ་སྒྲིབ་གཉིས་བག་ཆགས་དང་བཅས་པ་ཐམས་ཅད་ནག་ཕུང་ངེ་སྣ་བུག་
གཡས་ནས་ཐོན། རང་གི་སྣ་བུག་གཡོན་ནས་ཞུགས་སྙིང་ཁའི་ནང་དུ་བྱུང་བདག་
གཅེས་འཛིན་གྱི་སྟེང་དུ་སྤུངས་ནས་ཐུལ་ཏེ་ཟད། མ་དེ་རྣམས་སྒྲིབ་གཉིས་དང་སྡུག་
བསྔལ་མ་ལུས་པ་དང་བྲལ་བའི་སྤངས་པ་ཕུན་སུམ་ཚོགས་པར་གྱུར་སོང་སྙམ་དུ་སྒོམ།
དེ་ལྟར་རང་གི་བདེ་བ་དང་དགེ་བ་གཞན་ལ་བཏང་བའི་བྱམས་པ་ཆེན་པོ། གཞན་གྱི་
སྡུག་བསྔལ་ཀུན་འབྱུང་ཡང་རང་ལ་བླངས་པའི་སྙིང་རྗེ་ཆེན་པོ་ལྷག་བསམ་དེ་གཉིས་
ཀྱི་ཤུགས་ལ་ཐོན་པའི་ཟུར་པ་མི་དགོས། བྱང་ཆུབ་དོན་གཉེར་ནི་སེམས་ཅན་དེ་རྣམས་
གནས་སྐབས་དང་མཐར་ཐུག་གི་བདེ་བ་ལ་འགོད་པ་དང་། སྲིད་ཞིའི་འཇིགས་པ་ལས་
སྒྲོལ་བའི་ནུས་པ་ཡོངས་སུ་རྫོགས་པ་ནི་སངས་རྒྱས་ཉག་གཅིག་ལ་ཡོད་པར་མཐོང་ནས།
དེའི་སྐུ་གསུང་ཐུགས་ཀྱི་ཡོན་ཏན་རྣམས་རྗེས་སུ་དྲན་ཏེ། བྱང་ཆུབ་དོན་གཉེར་གྱི་
བསམ་པ་བཅོས་མ་མ་ཡིན་པ་གཅིག་སྐྱེད་པར་བྱའོ། ༈ དུས་གསུམ་ཞེས་སོགས་
ཀྱི་དོན་ནི། འདས་མ་འོངས་ད་ལྟ་དུས་གསུམ་གྱི་བདུད་བཞིའི་གཡུལ་ལས་རྒྱལ་བའི་

 
སངས་རྒྱས་ཀུན་གྱི་བསྒྲོད་པ་གཅིག་པའི་ཕྱིན་ཅི་མ་ལོག་པའི་ལམ་ཇི་ལྟར་ཡིན་ན། ཤིན་
ཏུ་དྲི་མ་མེད་ཅིང་རྣམ་དག་བྱང་སེམས། རྒྱལ་སྲས་ཀྱི་སྡོམ་པས་རང་རྒྱུད་ལ་ལེགས་
པར་བསྡམས་ཤིང་ཐེག་པ་མཆོག་གམ་ཐེག་པ་ཆེན་པོའི་ཉེས་སྤྱོད་སྡོམ་པ་སོགས་ཚུལ་
ཁྲིམས་རྣམ་པ་གསུམ་གྱི་ཉམས་ལེན་ལ་དུས་རྟག་ཏུ་བརྩོན་པ་ལྷུར་ལེན་པར་བླ་མས་
བྱིན་གྱིས་རློ བས་ཞེས་པའི་དོན་ཡིན། ༈ དེ་ལྟ་བུའི་ཚོགས་ཞིང་དེ་རྣམས་ལ་ཡིད་
གདུང་ཤུགས་དྲག་པོའི་སྒོ་ནས་ཐུགས་རྒྱུད་བསྐུལ་བས། དེ་རྣམས་ཀྱི་སྐུའི་ཆ་ཐམས་
ཅད་ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་། རང་གི་ལུས་སེམས་
ལ་ཞུགས་པས་སྡིག་སྒྲིབ་སྤྱི་དང་ཁྱད་པར་ཐེག་པ་ཆེན་པོའི་ལམ་གྱི་རྩ་བ་བྱང་ཆུབ་ཀྱི་
སེམས་རྒྱུད་ལ་སྐྱེ་བ་ལ་བགེགས་བྱེད་ཀྱི་དྲི་མ་ཐམས་ཅད་སྦྱངས། ལུས་དྭངས་གསལ་
འོད་ཀྱི་རང་བཞིན་ཅན་དུ་གྱུར་ཅིང༌། ཐེག་པ་ཆེན་པོའི་ལམ་གྱི་རྩ་བ་བྱམས་སྙིང་རྗེ་
ལྷག་བསམ་བྱང་ཆུབ་ཀྱི་སེམས་སོགས་རང་རྒྱུད་ལ་མངོན་དུ་སྐྱེས་པའི་མོས་པ་བྱེད། བདུད་
རྩི་འབེབས་སྦྱངས་འདི་ཤོ་ལོ་ཀ་རེའི་མཐར་གྲུབ་ན་དང་། མ་གྲུབ་ན་སྐྱེས་བུ་ཆུང་འབྲིང་
གི་ལམ་གྱི་མཐར་རེ་རེ་དང་། སྐབས་འདི་དང་ཕར་ཕྱིན་དྲུག་གི་མཇུག་དང༌། སྔགས་
ཀྱི་ལམ་གྱི་མཇུག་ཏུ་བྱ་བ་ཡིན་ནོ། ༈ ལུས་དང་ཞེས་སོགས་ཀྱི་དོན་ནི། བདག་
ཉིད་ཀྱིས་གཅེས་པར་བསྐྱངས་པའི་ལུས་དང་། ཟས་གོས་ལོངས་སྤྱོད་རང་གིས་དུས་
གསུམ་དུ་བསགས་པའི་ཁ་ན་མ་ཐོ་བ་མེད་པའི་རྣམ་དཀར་གྱི་དགེ་བའི་ཚོགས་དང་བཅས་
པ་རྣམས་ལན་དང་རྣམ་སྨིན་ལ་མི་རེ་བར་ཟས་གོས་ཁང་བཟང་སོགས་སེམས་ཅན་རང་
རང་ལ་གོང་འདོད་པའི་དངོས་པོར་བསྒྱུར་ཏེ། དེ་དག་ལ་སེར་སྣའི་ཆགས་སེམས་
ཅུང་ཟད་ཙམ་ཡང་མེད་ཅིང་། སྦྱིན་པའི་འབྲས་བུ་དང་བཅས་པ་གཞན་ལ་གཏོང་བའི་
སེམས་ཀྱི་གོམས་པ་གོང་ནས་གོང་དུ་སྤེལ་བའི་མན་ངག་རྣམ་དག་གི་མཐུས་རིང་པོར་
མི་ཐོགས་པར་སྦྱིན་པའི་ཕར་ཕྱིན་རྫོགས་པར་སྨོན་པ་ཡིན། སྐབས་འདིའི་ཞལ་ཤེས་

 
ཀྱི་མན་ངག་ནི། རང་གི་ལུས་ལོངས་སྤྱོད་དུས་གསུམ་དུ་བསགས་པའི་དགེ་བ་རྣམས་
རེ་རེ་ལ་ཡང་འདོད་དགུ་མ་ལུས་པར་འབྱུང་བའི་ཡིད་བཞིན་གྱི་ནོར་བུ། དཔག་བསམ་
གྱི་ཤིང་། བུམ་པ་བཟང་པོ་སོགས་སུ་བསྒྱུར་ཏེ། དེ་རྣམས་ཁང་བཟང་། གོས་རྒྱན།
བཏུང་བ། ཁ་ཟས། མེ་ཉི། སྒྲོན་མེ། བསིལ་ཆུ། སྤྲིན་ཆེན་པོ། གོ་ཆ། བཞོན་
པ༑ གྲུ་གཟིངས། ཟམ་པ། ཐེམ་སྐས། ནོར་བུ། རྩེད་གྲོགས་ལུས་ལོངས་སྤྱོད་
དགེ་རྩ་རྣམས་ལས་མངོན་པར་སྤྲུལ་ཏེ། དམྱལ་བ་སོགས་སེམས་ཅན་རྣམས་ལ་སྦྱིན་
པས་ཡང་སོས། ཐིག་ནག །བསྡུས་འཇོམས། ངུ་འབོད། ཚ་དང་། རབ་ཚ།
མནར་མེད་པའི་སེམས་ཅན་རྣམས། གཤིན་རྗེའི་ཕོ་ཉ་རྣམས་ཀྱང་རང་རང་དང་མཐུན་
པའི་རྩེད་གྲོགས་དང་། གཅོད་བྱེད་ཀྱི་མཚོན་ཆ་རྣམས་ཀྱང་རིན་ཆེན་ཤིང་གི་མྱུ་གུར་
གྱུར། མེ་དང་འགྱུར་བྱེད་པདྨོའི་ཚལ་དང་། ཁྲོ་ཆུ་ཁོལ་མ་བདུད་རྩིའི་བཏུང་བ། སྤུ་
གྲིའི་ལམ་ནི་སྨན་གྱི་ལྗོན་པར་འཁྲུངས། རོ་མྱགས་འདམ་རྫབ་གསེར་གྱི་བྱེ་མར་གྱུར།
རལ་གྲིའི་ནགས་ཚལ་ཀུན་དགའི་ཤིང་དྲུང་དང་། ཤལ་མ་ལི་ཡང་དཔག་བསམ་ཤིང་
རླགྲོ་དྷ། ལྕགས་ཀྱི་བྱ་ཁྱི་ཡིད་འཕྲོག་རྩེད་གྲོགས་གྱུར། ཆུ་བུར་ཅན་ལ་སོགས་པའི་
གྲང་དམྱལ་རྣམས་ལ་བཏང་བས། གོས་བཟང་། ཉི་མ། ཤིན་ཏུ་དྲོ་བའི་མེ་རྣམས་
ཐོབ་པའི་བསིལ་བའི་མིང་ཙམ་ཡང་མེད་པར་གྱུར། ཕྱི་ནང་སྒྲིབ་ལྡན་གྱི་ཡི་དྭགས་
རྣམས་ལ་བཏང་བས་བཟའ་ཤིང་གི་ར་བ། གཡོས་ལེགས་ཀྱི་ཟས། བདུད་རྩིའི་བཏུང་
བ་རྣམས་ཐོབ་པའི་བཀྲེས་སྐོམ་གྱི་མིང་ཙམ་ཡང་མེད་པར་གྱུར། གཅིག་ལ་གཅིག་
ཟའི་བྱོལ་སོང་རྣམས་ལ་བྱིན་པས་མཐུ་ཆེན་རྣམས་ཀྱིས་ཆུང་བ་རྣམས་བུ་ལྟར་སྐྱོང་ཞིང་།
བཀོལ་སྤྱོད་གཏི་མུག་གཉིད་ལས་སངས། བློའི་མཐུ་དང་ལྡན་པར་གྱུར། ཤ་ཟ་སྲིན་
པོ་རྣམས་ཀྱང་ཁྲོ་བའི་སེམས་ཀྱི་གདུག་རྩུབ་ཞི་ནས་སྙིང་རྗེའི་སེམས་དང་ལྡན་ཞིང་།
ལྷ་མིན་རྣམས་ཀྱང་ལྷའི་དཔལ་འབྱོར་ལ་མི་བཟོད་པའི་ཕྲག་དོག་གིས་ཀུན་ནས་བསླངས་

 
པའི་འཐབ་རྩོད་ཞི་ནས་རོལ་ཞིང་རྩེ་བར་གྱུར། ཚངས་དབང་བརྒྱ་བྱིན་ལ་སོགས་པ་
ལྷ་རྣམས་ལ་བྱིན་པས་དཀར་པོའི་ཆོས་ལ་བརྟུལ་ཕོད་ཅིང་འཆི་འཕོ་ལྟུང་བ་དང་དཔའ་
སྐོང་བ་སོགས་ཀྱི་སྡུག་བསྔལ་དང་བྲལ་བར་གྱུར། གཞན་ཡང་ལུས་ཀྱི་སྦྱིན་པ་འདི་
མི་སོགས་སྲིད་གནས་ཀྱི་སེམས་ཅན་གང་གིས་ཐོབ་པ་དེ་དག་རྣམས་ཀྱི་སྒྲིབ་པའི་ཚོགས་
རྣམས་བྱང་བར་གྱུར་ནས། དམུས་ལོང་ཀུན་གྱིས་གཟུགས་མཐོང་ཞིང་། །འོན་པས་
ཡིད་འོང་སྒྲ་ཐོས་ཤིང་། །ཞ་བོ་མ་ལུས་འགྲོ་བར་གྱུར། །ལྐུག་པ་རྣམས་ཀྱང་སྨྲ་མཁས་
པ༑ ༑སྨྱོན་པ་རྣམས་ཀྱང་དྲན་པ་རྙེད། །གླེན་པ་ཕྱི་ནང་དོན་ཀུན་ཤེས། །རྨས་པ་
རྣམས་ནི་ལུས་ཀུན་གསོས། །ན་བ་རྣམས་ནི་ནད་གསོས་གྱུར། །དུས་མིན་འཆི་རྣམས་
ཚེ་རིང་ཞིང་། །དབུལ་པོ་རྣམས་ནི་ནོར་ལྡན་གྱུར། །བཀྲེས་སྐོམ་རྣམས་ནི་གདུང་
བ་ཞི། །སྲེད་ལྡན་སྐྱེ་བོ་རྣམས་ཀྱང་ཆགས་བྲལ་ཐོབ། འཆལ་པ་རྣམས་ཀྱང་བསྲུང་
བའི་སེམས་དང་ལྡན་ཞིང༌། ཁོང་ཁྲོ་ཅན་རྣམས་བྱམས་པའི་སེམས་དང་ལྡན། ལེ་
ལོ་ཅན་རྣམས་ཆོས་ལ་བརྩེན་ཞིང་སྤོབས་པ་ཐོབ། གཡེང་བ་རྣམས་ཀྱིས་དབེན་པའི་
གནས་བཟང་ཐོབ། ཁེངས་སེམས་ཅན་རྣམས་དམའ་བའི་སེམས་དང་ལྡན་པར་གྱུར།
ཁྲིམས་ཀྱིས་འཇིགས་པ་ཀུན་རྒྱལ་པོའི་འཇིགས་པ་ལས་ཐར་བར་གྱུར། གྲོགས་མེད་
རྣམས་ཀྱང་ཟླ་བོ་རྙེད་པར་གྱུར། དེ་ལ་སོགས་ཁམས་གསུམ་གྱི་སེམས་ཅན་ཐམས་
ཅད་ཀྱི་རང་རང་གིས་གང་འདོད་པ་ཐོབ་སྟེ། ཕྱི་ནང་གི་རྐྱེན་རྣམས་ཚང་བའི་ཐེག་པ་
ཆེན་པོའི་ཆོས་ལ་སྤྱོད་པའི་སྐལ་བ་དང་ལྡན་པར་གྱུར། དེ་ལྟ་རང་གི་ལུས་དང་ལོངས་
སྤྱོད་གཏོང་བ་ནི། ཟང་ཟིང་གི་སྦྱིན་པ། དམྱལ་བ་ཚ་གྲང་གི་སྡུག་བསྔལ་ཞི་བ་སོགས་
མི་འཇིགས་པ་སྐྱབས་ཀྱི་སྦྱིན་པ། རང་གི་དགེ་རྩ་གཞན་ལ་གཏོང་བ་ནི་ཆོས་ཀྱི་སྦྱིན་
པ༑ དེ་གསུམ་གྱི་ཉམས་ལེན་ལ་བརྩོན་པར་བྱའོ།། ༈ སོ་ཐར་ཞེས་སོགས་ཀྱི་དོན་
ནི༑ དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་སོགས་སོ་ཐར་དང་། བྱང་སེམས་

 
ཀྱི་རྩ་ལྟུང་བཅོ་བརྒྱད་སྦོམ་པོ་ཞེ་དྲུག་དང་། རིགས་ལྔ་སྤྱི་དང་སོ་སོའི་དམ་ཚིག་དང་
སྡོམ་པ་སོགས་གསང་སྔགས་ཀྱི་སྡོམ་པའི་བཅས་པའི་མཚམས་རྣམས་ཆུང་དུའི་ཕྱིར་
དུ་ལྟ་ཅི་སྨོས། རང་གི་སྲོག་གི་ཕྱིར་ཡང་མི་གཏོང་ཞིང་། ཕར་ཕྱིན་དྲུག་སོགས་
དགེ་བ་ཆོས་སྡུད་དང་། དོན་བྱ་བ་རྣམ་པ་བཅུ་གཅིག་སོགས་སེམས་ཅན་གྱི་དོན་སྒྲུབ་
པའི་ཚུལ་ཁྲིམས་རྣམ་པ་གསུམ་སྟེ། ཚུལ་ཁྲིམས་ཀྱི་ཕར་ཕྱིན་རྫོགས་པར་བླ་མས་བྱིན་
གྱིས་རློབས་ཞེས་པའི་དོན་ཡིན། ༈ ཁམས་གསུམ་ཞེས་སོགས་ཀྱི་དོན་ནི། འདོད་
ཁམས་གཟུགས་ཁམས་གཟུགས་མེད་ཀྱི་ཁམས་ཏེ་ཁམས་གསུམ་གྱི་སྐྱེ་དགུ་འམ། འགྲོ་
བ་མ་ལུས་པ་ཁྲོས་པར་གྱུར་ཏེ་རང་ཉིད་ལ་ཚིག་ངན་པས་གཤེ་ཞིང་སྐྱོན་མཚང་ནས་འབྲུ་
བ༑ དབྱུག་པ་སོགས་ཀྱིས་བརྡེག་ཅིང་སྲོག་གཅོད་པར་བྱེད་ཀྱང་། དེའི་ལན་མི་བྱེད་
ཅིང་རྒྱུད་མི་འཁྲུག་པར་གནོད་པའི་ལན་དུ་རང་གི་གང་ནུས་ཀྱིས་ཕན་པ་སྒྲུབ་པར་བྱེད་
པའི་གནོད་བྱེད་ལ་ཇི་མི་སྙམ་པའི་བཟོད་པ། སྡུག་བསྔལ་དང་ལེན་གྱི་བཟོད་པ། ཆོས་
ལ་ངེས་རྟོག་གི་བཟོད་པ་རྣམས་ཀྱི་ཉམས་ལེན་ལ་བརྟེན་ནས་བཟོད་པའི་ཕར་ཕྱིན་རིང་
པོར་མི་ཐོགས་པར་རྫོགས་པར་སྨོན་པ་ཡིན། ༈ སེམས་ཅན་རེ་རེའི་ཞེས་སོགས་
ཀྱི་དོན་ནི། སྲིད་པར་འཁྱམས་པའི་མར་གྱུར་པའི་སེམས་ཅན་རེ་རེའི་དོན་གྱི་ཕྱིར་དུ་
ཡང་སྡུག་བསྔལ་དྲག་པོས་མནར་ནས་བདེ་བའི་སྐབས་ཅུང་ཟད་ཀྱང་མེད་པའི་དམྱལ་
བའི་མེ་ནང་དུ་བསྐལ་པ་རྒྱ་མཚོ་སྟེ། གྲངས་མེད་པར་གནས་དགོས་པ་བྱུང་ཀྱང་། ཐེག་
ཆེན་གྱི་ལམ་གྱི་རྩ་བ་སྙིང་རྗེ་ཆེན་པོས་གཞན་དབང་དུ་སོང་བས་སྡུག་བསྔལ་དེ་ལ་ཡེ་
ནས་མི་སྐྱོ་ཞིང་། སེམས་ཅན་གྱི་དོན་ལ་སྤྲོ་བ་བརྟན་པས་གོ་ཆའི་བརྩོན་འགྲུས། བླ་
ན་མེད་པའི་བརྩོན་འགྲུས། གོང་ན་མེད་པའི་བརྩོན་འགྲུས། བླ་ན་མེད་པའི་བྱང་
ཆུབ་མཆོག་ལ་བརྩོན་པའི་ཡོན་ཏན་ཀུན་གྱི་གཞིར་གྱུར་པའི་བརྩོན་འགྲུས་ཀྱི་ཕར་ཕྱིན་
རིང་པོར་མི་ཐོགས་པར་མྱུར་དུ་རྫོགས་པར་སྨོན་པ་ཡིན། ༈ བྱིང་རྒོད་ཅེས་སོགས་

 
ཀྱི་དོན་ནི། ཏིང་ངེ་འཛིན་རྣམ་དག་རྒྱུད་ལ་སྐྱེ་བའི་འགལ་རྐྱེན་ནམ་བགེགས་ལུས་
སེམས་ལྕི་ཞིང་དམིགས་པ་ལ་སེམས་མི་གསལ་བའི་རྨུགས་པ་དང་། གསལ་ཆ་ཡོད་
ཀྱང་འཛིན་སྟངས་ཀྱི་ཤུགས་ཞན་པའི་བྱིང་བ། ཡིད་དུ་འོང་བ་ལ་སེམས་འཕྲོ་བའི་རྒོད་
པ་སོགས་ཞི་གནས་མཚན་ཉིད་དང་ལྡན་པ་ལ་བར་དུ་གཅོད་པའི་རྣམ་པར་གཡེང་བའི་
སྐྱོན་མ་ལུས་པ་སྤངས་ནས་བློས་བྱས་དང་ཉི་ཚེ་བའི་སྟོང་ཉིད་ཀྱིས་ཆོག་པར་མི་འཛིན་
པར་འཁོར་འདས་ཀྱི་ཆོས་ཀུན་རང་བཞིན་མེད་པའི་བདེན་པས་སྟོང་པའི་སྟོང་ཉིད་དམ།
གནས་ལུགས་ལ་ཏིང་ངེ་འཛིན་གྱི་རྒྱུའི་གཙོ་བོ་དྲན་ཤེས་བརྟེན་ནས་རྩེ་གཅིག་ཏུ་ཆོས་
གཞན་གྱིས་བར་མ་ཆོད་པར་མཉམ་པར་འཇོག་པའི་ལུས་སེམས་ལས་རུང་གི་ཏིང་ངེ་
འཛིན་ནམ་བསམ་གཏན་གྱི་ཕར་ཕྱིན་མྱུར་དུ་རྫོགས་པར་སྨོན་པ་ཡིན་ནོ། ༈ དེ་ཉིད་
ཅེས་སོགས་ཀྱི་དོན་ནི། དེ་ལྟར་གོང་དུ་བཤད་པའི་ཆོས་རྣམས་ཀྱི་གནས་ལུགས་ཕྱིན་
ཅི་མ་ལོག་པ་དེ་ཉིད་ལ་སེམས་བྱིང་པོ་ཞི་གནས་ཀྱི་རྩི་མ་ཡལ་བར་གནས་བཞིན་པའི་
ངང་ནས་ཤེས་པའི་ཟུར་ཕྲ་མོ་ཞིག་གིས་གཅིག་དུ་བྲལ་དང་རྟེན་འབྲེལ་སོགས་ཀྱིས་དེ་
ཁོ་ན་ཉིད་ཀྱི་དོན་ལ་སོ་སོར་རྟོག་པའི་དཔྱད་པའི་ཤེས་རབ་ཀྱིས་སྔར་སེམས་རྩེ་གཅིག་
པས་དྲངས་པའི་ཤིན་སྦྱངས་ཀྱི་དགའ་བདེ་ལས་ཆེས་ལྷག་པ་ཞིག་སྐད་ཅིག་གཉིས་པར་
དཔྱད་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་ཆེན་དང་འབྲེལ་བ་ཞི་ལྷག་
ཟུང་འབྲེལ་གྱི་རྣལ་འབྱོར་ལ་གནས་པའི་དོན་དམ་མཉམ་པར་བཞག་པ་ནམ་མཁའ་ལྟ་
བུའི་རྣལ་འབྱོར་གྱིས་བདེན་འཛིན་གྱི་དམིགས་གཏད་མ་ལུས་པར་བཤིག་པའི་ཤེས་རབ་
ཀྱི་ཕར་ཕྱིན་མྱུར་དུ་རྫོགས་པར་སྨོན་པ་ཡིན། ༈ ཕྱི་ནང་ཆོས་རྣམས་སོགས་ཀྱི་དོན་
གས་ནས་རྣམ་མཁྱེན་གྱི་བར་གྱི་ཕྱི་ནང་སྣོད་བཅུད་ཀྱི་ཆོས་རྣམས་སྒྱུ་མ་མཁན་
གྱིས་རྡེའུ་ཤིང་བུ་སོགས་རྟ་གླང་དུ་སྤྲུལ་པའི་ཚེ་རྫས་སྔགས་ཀྱིས་བསླད་པའི་དབང་པོ་
ལ་རྟ་གླང་དུ་སྣང་ཡང་། དེ་རྟ་གླང་གིས་སྟོང་པ་དང་། སྐྱེས་བུ་གཉིད་ཀྱིས་བསླད་

 
པ་ལ་སོགས་པའི་རྨི་ལམ་དུ་སྣོད་བཅུད་ཀྱི་སྣང་བ་ཇི་ལྟར་ཤར་ཡང་དེར་མ་གྲུབ་པ་དང་།
ཆུ་ཀླུང་ཤིན་ཏུ་དྭངས་པའི་མཚོ་ནང་དུ་ཟླ་བའི་གཟུགས་བརྙན་བསྙོན་མེད་དུ་སྣང་ཡང་
དེ་ཟླ་བས་སྟོང་པ་ཇི་བཞིན་དུ་ཕུགས་ཀྱི་འཁྲུལ་རྒྱུས་བསླད་པའི་ཤེས་པ་ལ་བདག་དང་
འཁོར་འདས་ཀྱི་ཆོས་རྣམས་རང་བཞིན་གྲུབ་པར་སྣང་ཡང་གོང་དུ་བཤད་པའི་དཔེ་རྣམས་
བཞིན་དུ་བདེན་པར་གྲུབ་པ་མེད་པའི་ཚུལ་རྣམས་ཇི་ལྟ་བ་བཞིན་དུ་རྟོགས་པར་བྱས་ནས་
རྗེས་ཐོབ་སྒྲ་མ་ལྟ་བུའི་ཏིང་ངེ་འཛིན་རྫོགས་པར་བྱིན་གྱིས་རློབས་ཞེས་པ་ཡིན་ནོ། ༈
འཁོར་འདས་རང་བཞིན་ཞེས་སོགས་ཀྱི་དོན་ནི། ང་དང་ང་ཡི་བ་སོགས་འཁོར་འདས་
ཀྱི་ཆོས་ཐམས་ཅད་རིག་ཤེས་ཀྱི་ངོ་བོར་རང་བཞིན་གྱིས་གྲུབ་པའི་མཚན་ཉིད་རྡུལ་ཙམ་
ཡང་མེད་པ་དང་། ཐ་སྙད་འཇལ་བྱེད་ཀྱི་ཚད་མའི་ངོ་བོར་དགེ་སྡིག་ལས་བདེ་སྡུག་
འབྱུང་བའི་རྟེན་འབྲེལ་མི་འཁྲུལ་བའི་བསླུ་བ་མེད་པ་གཉིས་ཚ་གྲང་ལྟར་ཕན་ཚུན་འགལ་
བ་མེད་པར་སྟོང་པ་རྟེན་འབྲེལ་གྱི་གྲོགས་སུ་ཤར་བ་དང་། རྟེན་འབྲེལ་མི་བསླུ་བར་
མཐོང་བ་ཉིད་ཙམ་ནས་བདེན་འཛིན་གྱི་འཛིན་སྟངས་འཇིག་པ་ཡིས། རྒྱལ་བའི་དགོངས་
པ་འགྲེལ་བ་ལ་ཚད་མར་གྱུར་པའི་ཀླུ་སྒྲུབ་ཡབ་སྲས་ཀྱི་དགོངས་པ་ཕྱིན་ཅི་མ་ལོག་པར་
རྟོགས་པར་བྱིན་གྱིས་རློབས་ཞེས་པའི་དོན་ཡིན། འདིའི་ཞིབ་ཆ་བླ་མའི་ཞལ་གྱི་མན་
ངག་དག་ལས་ཤེས་པར་བྱའོ། ༈ དེ་ནས་རྡོ་རྗེ་ཞེས་སོགས་ཀྱི་དོན་ནི། དེ་ལྟར་
ལམ་ཐུན་མོང་བས་རྒྱུད་སྦྱངས་པ་སྔོན་དུ་བཏང་ནས་སྐུ་གསུམ་གྱི་གོ་འཕང་སྙིགས་དུས་
ཀྱི་ཚེ་ཐུང་གཅིག་ལ་ཐོབ་པར་མཛད་པའི་རྡོ་རྗེ་སློབ་དཔོན་རྡོ་རྗེ་འཛིན་པའི་ཚོང་དཔོན་
གྱི་བཀའ་དྲིན་ལས་རྒྱུད་སྡེ་རྒྱ་མཚོའི་དགོངས་པ་བཞིན་དུ། རྣམ་དག་དབང་གིས་རྒྱུད་
སྨིན་པར་བྱས་པའི་འཇིངས་ལས་ལེགས་པར་བརྒལ་ཏེ། མཆོག་ཐུན་མོང་གི་དངོས་
གྲུབ་ཀྱི་རྩ་བ་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་རང་གིས་སྲོག་

 
ལས་གཅེས་པར་འཛིན་པར་བླ་མས་བྱིན་གྱིས་རློབས་ཞེས་པའི་དོན་ཡིན་ལ། ༈ སྐྱེ་
ཤི་བར་དོ་ཞེས་སོགས་ཀྱི་དོན་ནི། ཐ་མལ་པའི་སྐྱེ་འཆི་བར་དོ་རྣམ་པ་གསུམ་རྒྱལ་བའི་
ཆོས་སྐུ་ལོངས་སྐུ་སྤྲུལ་སྐུ་གསུམ་དུ་ཐབས་མཁས་ཀྱིས་སྒྱུར་བར་བྱེད་པའི་རིམ་པ་དང་
པོའི་ལྷའི་རྣལ་འབྱོར་ལ་བརྟེན་ནས། སྣོད་བཅུད་ལ་ཐ་མལ་གྱི་སྣང་བ་དང་ཞེན་པའི་
དྲི་མ་ཀུན་སྦྱངས་ཏེ། རང་ཉིད་ལ་གང་སྣང་དག་པའི་སྣོད་བཅུད་དམ་ལྷ་སྐུར་འཆར་
བར་བྱིན་གྱིས་རློབས་ཞེས་པའི་དོན་ཡིན། ༈ སྙིང་ཁའི་ཞེས་སོགས་ཀྱི་དོན་ནི། རང་
གི་སྙིང་ཁའི་རྩ་ཨ་ཝ་དྷུ་ཏི་ལ་རོ་རྐྱང་གཉིས་ཀྱི་འཁྱུད་པའི་མདུད་མཚམས་ནས་གྱེས་
པའི་རྩ་འཁོར་འདབ་བརྒྱད་ཀྱི་ནང་དུ་གནས་པའི་ཨཝདྷུ་ཏི་དབུ་མའི་ནང་དུ་ཤིན་དུ་ཕྲ་
བའི་རླུང་སེམས་གང་དུ་གནས་པའི་དབུས་དག་ཏུ་སྐྱབས་དགོན་རྗེ་བཙུན་བླ་མ་ཁྱེད་ཉིད་
ཀྱི་སྐུ་ཡི་ཆ་དམའ་ཤོས་ཞབས་སེན་འགྱུར་མེད་དུ་བཀོད་པ་ལ་བརྟེན་ནས་བྱུང་བ་རླུང་
སྙིང་ཁའི་དྷུ་ཏིའི་ནང་དུ་ཞུགས་གནས་ཐིམ་གསུམ་བྱས་པ་ལས་བྱུང་བའི་དཔེ་དོན་གྱི་
འོད་གསལ་གྱི་མཐར་རིམ་པ་གསུམ་པའི་སྒྱུ་ལུས་དང་། ལྔ་པའི་སྐུ་གསུང་ཐུགས་
ཟུང་དུ་འཇུག་པའི་ལམ་འབད་རྩོལ་མེད་པར་ཚེ་འདི་ཉིད་ལ་མངོན་དུ་འགྱུར་བ་བླ་མས་
བྱིན་གྱིས་རློབས་ཞེས་པའི་དོན་ཡིན། འདིའི་བསྐྱེད་རྫོགས་བསྒོམ་ཚུལ་ཐུན་མོང་མ་
ཡིན་པ་ཞིག་ཡོད་དེ་རེ་ཞིག་བཞག ༈ ལམ་སྣ་མ་ཟིན་ཞེས་སོགས་ཀྱི་དོན་ནི། དེ་
ལྟར་ཉམས་སུ་བླངས་ཀྱང་ལམ་སྣ་མ་ཟིན་པའི་ལམ་གོང་མའི་རྟོགས་པ་མ་བསྒྲོད་པར་
འཆི་བའི་དུས་བྱེད་དགོས་བྱུང་ན། སྡིག་པོ་ཆེ་བཙན་ཐབས་སུ་སངས་རྒྱ་བའི་བླ་མའི་
འཕོ་བ། དཀར་པོ་ས་བོན་གྱི་ལག་ལེན་ནི། རང་གིས་བདག་ཏུ་བཟུང་བའི་ཡོ་བྱད་
ཐམས་ཅད་ཡར་མར་གྱི་ཞིང་ལ་ཚོགས་སུ་བཏང་སྟེ། ཡིད་ལ་ཆགས་པ་མེད་པར་བྱས།
སྨོན་ལམ་གྱི་སྟོབས་ནི། བླ་མ་དཀོན་མཆོག་ལ་མཎྜལ་དང་ཡན་ལག་བདུན་པ་སོགས་
ཕུལ་ཏེ། རང་གི་ལུས་སེམས་ཀྱི་སྟེང་དུ་སྡུག་བསྔལ་ཆེ་འབྲིང་ཆུང་གསུམ་ཅི་བྱུང་

 
ཡང་དེས་སེམས་ཅན་ཐམས་ཅད་ཀྱི་སྡུག་བསྔལ་གྱི་དོད་ཐུབ་པར་སྨོན་པ་དང་། ཁྱད་
པར་དུ་ཚེ་འདིའི་སྡུག་བསྔལ་གྱི་མཐར་ཐུག་པ་འཆི་བ་ན་ཡང་སེམས་ཅན་ཐམས་ཅད་
ཀྱི་གླུད་དུ་འཆི་བར་སྨོན་ལམ་འདེབས། འཕེན་པའི་སྟོབས་ནི། བདག་བདེ་ཡང་
རུང། སྡུག་ཀྱང་རུང་། གསོན་ཡང་རུང༌། ཤི་ཡང་རུང་། གནས་སྐབས་གང་དང་
གང་དུ་ཡང་བྱང་ཆུབ་ཀྱི་སེམས་རིན་པོ་ཆེ་དང་སྐད་ཅིག་ཀྱང་མི་འབྲལ་བར་བྱེད་སྙམ་
པའི་འཕེན་པ་ཡང་ཡང་གཏོང་ཞིང་། གོམས་པའི་སྟོབས་ནི། བྱང་ཆུབ་ཀྱི་སེམས་
རིན་པོ་ཆེ་གཉིས་པོ་དེ་ཡང་ཡང་བསྒོམ། སུན་འབྱིན་པའི་སྟོབས་ནི། རང་ཉིད་ཐོག་
མ་མེད་པ་ནས་སྐྱེ་འཆི་ལ་སོགས་པའི་སྡུག་བསྔལ་མི་བཟད་པའི་འཁྲུལ་འཁོར་འདི་གང་
ལས་བྱུང་ན་ལས་དང་ཉོན་མོངས་པ་གཉིས་ལས་བྱུང་ཞིང་། ཉོན་མོངས་པ་བདག་དང་
བདག་གིར་འཛིན་པ་འདིས་ལན་པ་ཡིན་པས་འདིའི་གཉེན་པོར་བདག་མེད་ཀྱི་དོན་བསྒོམ་
པར་བྱེད། དེ་ལྟ་བུའི་སྟོབས་ལྔ་པོ་དེ་འམ། ཡང་ན་ངག་དབང་ཆོས་ཀྱི་དབང་ཕྱུག་
གི་གསུང་ལས། ས་བོན་གྱི་སྟོབས་ཀྱིས་རྣམ་སྨིན་གྱི་ཕུང་པོ་སོགས་ལ་ཆགས་ཞེན་
ཕྱུང་སྟེ། ཚོགས་སུ་བསྒྱུར་བ་དང་། འདུན་པའི་སྟོབས་ཀྱིས་ཐ་མལ་གྱི་སྣོད་བཅུད་
དུ་སྣང་བའི་ཞེན་པ་བཀག་ནས་དག་ཞིང་གི་རྣམ་པ་ཡིད་ངོར་འཆར་བ་ལ་བསླབ་པ་དང་།
འཕེན་པའི་སྟོབས་ཀྱིས་སྐྱེ་གནས་གཞན་དུ་ཉིང་མཚམས་སྦྱོར་བའི་བག་ཆགས་གཅད་
དེ་འདོད་བྱའི་དོན་གཅིག་སྒྲིལ་བ་དང་། གོམས་པའི་སྟོབས་ཀྱིས་རྣལ་འབྱོར་གྱི་རྩལ་
སྦྱངས་བྱ་བ་དང་། སྨོན་ལམ་གྱི་སྟོབས་ཀྱིས་འདོད་དོན་དཀོན་མཆོག་ལ་བཅོལ་བ་རྣམས་
དང་ཡང་དག་པར་སྦྱར་བའི་ཤིན་ཏུ་ཟབ་པའི་མན་ངག་གིས་བདེ་བ་ཅན་སོགས་དག་པའི་
ཞིང་དུ་བསྒྲོད་པར་བྱིན་གྱིས་རློབས་ཞེས་པ་ཡིན་ནོ། ༈ དེ་ལྟ་བུའི་བླ་མ་མཆོད་པའི་
ཁྲིད་ལ་སྦྱངས་པ་བྱས་ཤིང་ལམ་གོང་མའི་རྟོགས་པ་མ་བསྒྲོད་པར་འཆི་བའི་དུས་ལ་བབས་
ན་དམ་ཚིག་ཉམས་ཆགས་བྱུང་བ་ཐམས་ཅད་བཤགས་སྡོམ་གྱི་སྒོ་ནས་སོར་ཆུད་པར་

 
བྱ་ཞིང་། ལྷ་དང་བླ་མ་ལ་གསོལ་བ་བཏབ། ཡོ་བྱད་ཚོགས་སུ་གཏོང་བ་སོགས་
སྟོབས་ལྔའི་སྒོ་ནས་དག་པའི་ཞིང་དུ་འཕོ་བ་ཡིན་པས། དེའི་ཚུལ་ཡང་མགོ་བྱང་དུ་
བསྟན། ཁ་ནུབ་ཏུ་བལྟས་ཏེ་གཞོག་གཡས་པ་འོག་ཏུ་བཅུག་ནས་ལག་པ་གཡས་པ་
འགྲམ་པ་ལ་གཏད། སྲིན་ལག་གིས་སྣ་བུག་གཡས་པ་བཀག །རླུང་གཡོན་ནས་
རྒྱུ་ཞིང་སྟོན་པ་སངས་རྒྱས་ཡང་ཚུལ་འདི་ཉིད་ཀྱི་སྒོ་ནས་མྱ་ངན་ལས་འདས་པ་ཡིན་
སྙམ་པའི་སྟོན་པའི་སྤྱོད་ལམ་དྲན་པ་དང་། རང་གི་བདེ་དགེ་གཞན་ལ་གཏོང་བ་ལ་
སོགས་པའི་གཏོང་ལེན་སྤེལ་མའི་བྱང་ཆུབ་ཀྱི་སེམས་དང་། འཆི་བ་ལ་སོགས་པའི་
འཁོར་འདས་ཀྱིས་བསྡུས་པའི་ཆོས་ཐམས་ཅད་རྟོག་པས་ཕར་བཏགས་པ་ཙམ་ལས་རང་
ངོས་ནས་གྲུབ་པ་རྡུལ་ཙམ་ཡང་མེད་སྙམ་པའི་སྟོང་པའི་ངང་ལ་དྲན་པ་མ་ཉམས་ཀྱི་བར་
ལ་ཅི་ནུས་འཇོག་པ་ཆོས་སྐུའི་འཕོ་བའམ། དེ་ལྟར་མི་ནུས་ན་སྤྱོད་ལམ་སྔར་ལྟར་བྱ་
ཞིང་། མདུན་དུ་རྩ་བའི་བླ་མ་གསལ་བཏབ། དེ་ཉིད་སྐྱབས་གསུམ་ཀུན་འདུས་ཀྱི་
བདག་ཉིད་དུ་མོས་པ་བྱས་ཏེ། རང་གི་ལུས་དབུས་དྲང་ཐད་དུ་རྩ་ཨ་ཝ་དྷུ་ཏི་སྦོམ་ཕྲ་
སྦ་ལྕགས་འབྲིང་པོའི་ཚད་ཙམ་པ་ཞིག་ཡར་སྣ་སྤྱི་བོའི་ཚངས་པའི་བུ་ག་དང་ཁ་ད་ཆད་
དུ་ཡོད་པ། མར་སྣ་ལྟེ་འོག་སོར་བཞིའི་གཉེར་པོ་ཆེའི་ཐད་དུ་སླེབས་པ་ཁ་ཟུམ་ཞིང་།
རང་གི་སྙིང་ཁའི་ནང་དུ་པདྨ་དང་ཟླ་བའི་གདན་ལ་རང་གི་ཤིན་ཏུ་ཕྲ་བའི་རླུང་སེམས་
དང་དབྱེར་མེད་པའི་བླ་མ་དང་པོའི་མགོན་པོར་གསལ་བ་དེ་ཉིད་ལ་སེམས་གཏད། རང་
གི་རྣམ་ཤེས་དང་དབྱེར་མེད་དེ་ཉིད་ཀྱིས་དྷུ་ཏིའི་ནང་ལ་ཡར་བལྟས་པས་མདུན་གྱི་བླ་
མ་གསལ་བར་མཐོང་བར་མོས་ཤིང༌། དེ་ཉིད་ལ་མོས་གུས་དྲག་པོའི་སྒོ་ནས་བདག་
སྲིད་པ་སྡུག་བསྔལ་གྱི་རྒྱ་མཚོ་ལས་བསྒྲལ་ཏེ་གང་དུ་མོས་པའི་དག་པའི་ཞིང་དེར་དྲང་
དུ་གསོལ་སྙམ་པའི་མོས་གུས་དྲག་པོས་གསོལ་བ་འདེབས་པ་ལན་གསུམ་སོགས་བྱས་
པས་བླ་མའི་ཐུགས་ཀ་ནས་ངོ་བོ་བརྩེ་བའི་ཐུགས་རྗེ་ཡིན་པ་ལ་རྣམ་པ་འོད་ཟེར་ལྕགས་

 
ཀྱུའི་རྣམ་པ་ཅན་སྔོན་པོ་ཞིག་བྱུང་སྟེ། རང་གི་སྤྱི་བོ་ཚངས་པའི་བུ་ག་ནས་མར་ཞུགས་
རང་སེམས་དང་པོའི་མགོན་པོར་གསལ་བའི་སྤྱི་བོ་ནས་བཏབ་སྟེ་ཡར་དྲངས་པ་དང་རང་
གི་འོག་རླུང་ཐུར་སེལ་སེར་པོས་ཡར་བྱ་སྤུ་རླུང་གིས་དེད་པ་ལྟར་ཕྱོགས་ཏེ། ཧིག་
ཅེས་བརྗོད་པ་དང་མགྲིན་པར་འཕངས། མགྲིན་པ་ནས་ཡར་ཧིག་གིས་སྤྱི་བོར་འཕངས།
ཕྱི་དབུགས་མ་ཆད་ཀྱི་བར་ཚངས་བུག་ནས་ཡར་མི་འདོན་ཞིང་། ཕྱི་དབུགས་ཆད་པ་
ཐུགས་ཀར་འཕངས། བླ་མའི་ཐུགས་དང་རང་སེམས་ངོ་བོ་དབྱེར་མེད་པའི་ངང་ལ་
དར་ཅིག་མཉམ་པར་བཞག །བླ་མ་རང་གང་མོས་ཀྱི་དག་པའི་ཞིང་དུ་གཤེགས་པར་
མོས་ཤིང་། རང་ཉིད་དེ་ལྟ་བུའི་ཞིང་ཁམས་དེར་སྐྱེས་པའི་མོས་པ་བྱེད་པ་ཡིན་ནོ། །ཡང་
ན་བླ་མ་དམ་པ་སོགས་ཀྱི་གདུང་རུས། སྐྱེས་པའི་སྐྲ། སྤྲང་སྨྱོན། མགྲོན་བུ་མ་
བྲན། དྷུ་ཏིའི་ཡར་སྣ་གང་དུ་ཡོད་པའི་གནས་སུ་བྱུག་ཅིང་། རྫས་ཀྱི་འཕོ་བར་བྱའོ།།
༈ མདོར་ན་ཞེས་སོགས་ཀྱི་དོན་ནི། དེ་ལྟ་བུའི་དོན་མདོར་བསྡུ་ན། འདི་ནས་
བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་གྱི་སྐྱེ་ཞིང་གང་དུ་སྐྱེ་བ་ཐམས་ཅད་དུ་སྐྱབས་
རྗེས་སུ་བཟུང་ནས་མཛད་པ་རྣམ་ཐར་ཀུན་ལ་མ་དད་པ་མེད་པར་སྐུ་གསུང་ཐུགས་ཀྱི་གསང་
བའི་ཡོན་ཏན་ཀུན་གྱི་སྲས་ཀྱི་ཐུ་བོའི་མཆོག་ཏུ་འགྱུར་བར་བྱིན་གྱིས་རློབས་ཞེས་པའི་
ར་བྱིན་གྱིས་རློབས་ཞེས་པའི་
དོན་ཡིན་ལ། ༈ མགོན་ཁྱོད་ཅེས་སོགས་ཀྱི་དོན་ནི། འདི་ཕྱིའི་བདེ་ལེགས་ཐམས་
ཅད་ཀྱི་རྩ་བར་གྱུར་པའི་མགོན་པོ་ཁྱེད་ཞིང་ཁམས་གང་དུ་མངོན་པར་སངས་རྒྱས་པའི་
མཛད་པ་བསྟན་པའི་ཚེ་དེ་ཉིད་ཀྱི་གསུང་གི་བདུད་རྩི་ཐོག་མར་མྱོང་བའི་འཁོར་གྱི་ཐོག་
མའམ་འདུས་པའི་ཐོག་མ་ཉིད་དུ་བདག་ཉིད་གྱུར་ཏེ། དེའི་མཐུ་ལས་གནས་སྐབས་

 
དང་མཐར་ཐུག་གི་དགོས་འདོད་མ་ལུས་པ་ཚེགས་ཆེན་པོ་ལ་མ་ལྟོས་པར་འབད་མེད་
དུ་ལྷུན་གྱིས་གྲུབ་པའི་བཀྲ་ཤིས་སམ་དགེ་ལེགས་སྩོལ་ཞེས་པ་ཡིན་ལ། ཚོགས་ཞིང་
བསྡུ་བའི་ཚུལ་ནི། ༈ དེ་ལྟར་གསོལ་བ་ཞེས་སོགས་ཀྱི་དོན་ནི། དེ་ལྟར་གུས་པ་
ཆེན་པོའི་སྒོ་ནས་ཤུགས་དྲག་པོས་གསོལ་བ་བཏབ་པས། བཀའ་དྲིན་གསུམ་ལྡན་གྱི་
བརླབ་པའི་ཕྱིར་ཐུགས་དགྱེས་བཞིན་དུ་རང་གི་སྤྱི་བོར་བྱོན་ཞིང༌། སྤྱི་བོ་ནས་མགྲིན་
པར། དེ་ནས་དྷུ་ཏིའི་ལམ་ནས་མར་ཕེབས་ཏེ། སླར་ཡང་རང་གི་སྙིང་པདྨ་འདབ་
མ་བརྒྱད་པའི་ཟེའུ་འབྲུའི་སྟེང་ལ་འབྲལ་བ་མེད་པར་ཞབས་སེན་འོད་ཆགས་བརྟན་པར་
དེ་ནས་བླ་མའི་ཐུགས་ཀ་ནས་འོད་ཟེར་འཕྲོས། ཚོགས་ཞིང་རྣམས་ལ་ཕོག་པས་ཚོགས་
ཞིང་རྣམས་ཇེ་དྭངས་ཇེ་དྭངས་ལ་སོང་སྟེ་མེ་ལོང་ལ་ཧ་བཏབ་པ་བཞིན་དུ་ཕྱི་ནས་རིམ་
པ་བཞིན་ནང་མ་ལ་ཐིམ་སྟེ། རྩ་བའི་བླ་མའི་བར་དུ་བསྡུ། སེང་ཁྲི་པདྨ་དང་བཅས་
པ་བླ་མའི་གདན་པདྨ་དང་བཅས་པ་ལ་བསྡུ། དེ་ནས་རང་ཉིད་ཀྱིས་བླ་མ་ལ་མོས་གུས་
གདུང་ཤུགས་དྲག་པོ་བྱས་པས་བླ་མ་དེ་ཉིད་རང་གི་སྤྱི་བོར་བྱོན། བདུད་རྩི་འོད་ཟེར་
བཅས་པ་དཔག་ཏུ་མེད་པ་བྱུང་། རང་གི་སྡིག་སྒྲིབ་ནད་གདོན་དང་བཅས་པ་ཐམས་
ཅད་སྦྱངས་བླ་མའི་སྐུ་གསུང་ཐུགས་ཀྱི་བྱིན་རླབས་ཞུགས། ལུང་རྟོགས་ཀྱི་ཡོན་ཏན་
ཐམས་ཅད་རྒྱས་པར་མོས། སླར་ཡང་རང་གི་ལུས་ངག་ཡིད་གསུམ་བྱིན་གྱིས་བརླབས་
པའི་ཕྱིར། དྷུ་ཏིའི་ནང་དུ་མར་བྱོན་རང་གི་སྙིང་ཁར་རང་སེམས་དང་དབྱེར་མེད་པའི་

 
དང་པོའི་མགོན་པོ་གསལ་བ་དེ་ལ་ཐིམ་ནས་དགྱེས་བཞིན་དུ་བརྟན་པར་བཞུགས་པའི་
མོས་པ་བྱེད། དེ་ལྟ་བུའི་ཚུལ་གྱིས་བླ་མ་དང་ཡི་དམ་རང་སེམས་གསུམ་ངོ་བོ་དབྱེར་
མེད་དུ་མོས་ནས་སྤྱོད་ལམ་ཐམས་ཅད་གང་སྣང་བདེ་སྟོང་གི་རྣམ་རོལ་དང་། བླ་མའི་
གསང་བ་གསུམ་གྱི་བདག་ཉིད་དུ་བལྟ་ཞིང་། སྤྱོད་ལམ་ཐམས་ཅད་སྔགས་དང་ཕྱག་
རྒྱའི་བདག་ཉིད་དུ་བལྟ་བའི་བསྐྱེད་རྫོགས་ཟུང་འབྲེལ་གྱི་ཉམས་ལེན་དང༌། བློ་སྦྱོང་
གི་ཉམས་ལེན་སོགས་ལ་བརྩོན་པར་བྱ་ཞིང་། མཇུག་ཏུ་བཟང་པོ་སྤྱོད་པ་སོགས་ཀྱིས་
དགེ་བ་རྣམས་བསྔོ་སྨོན་གྱིས་རྒྱས་འདེབས་བྱ། བསྡུ་ནི། ༈ འདི་ལྟར་བགྱིས་པའི་
ཞེས་སོགས་ཀྱི་དོན་ནི། བླ་མ་ལ་མཆོད་བསྟོད་གསོལ་བ་བཏབ་པ་སོགས་ཀྱིས་མཚོན་
པའི་འདི་ལྟར་དུ་བགྱིས་པའི་རྣམ་པར་དཀར་བའི་ལེགས་བྱས་སམ་དགེ་བ་འདི་ཡང་གང་
དུ་བསྔོ་ན། ཤེས་ཀྱི་ཁེ་འདོད་སོགས་འཁོར་བའི་ཕུན་ཚོགས་ཙམ་གྱི་རྒྱུར་མི་བསྔོ་བར་
འདས་མ་འོངས་ད་ལྟ་དུས་གསུམ་གྱི་སངས་རྒྱས་སམ་བདེ་བར་གཤེགས་པ་སྲས་དང་
བཅས་པ་ཐམས་ཅད་ཀྱི་མཛད་པ་སེམས་ཅན་གྱི་དོན་དུ་སྨོན་ལམ་ཇི་སྙེད་ཅིག་གསུངས་
པ་མ་ལུས་པ་སྒྲུབ་པ་དང༌། སྐྱེ་དགུའི་ཕན་བདེའི་རྩ་བ་ལུང་དང་རྟོགས་པའི་དམ་ཆོས་
མ་ལུས་པ་སྐྱེ་བ་ཀུན་ཏུ་འཛིན་པའི་རྒྱུ་རུ་བསྔོ་བ་ཡིན། གོང་དུ་དེ་ལྟར་སྒྲུབ་པ་དེའི་
མཐུ་ལས་དེང་ནས་བཟུང་སྟེ་ཚེ་རབས་ཐམས་ཅད་དམ་ཀུན་ཏུ་བདག་ཐེག་པའི་མཆོག་
སྟེ་ཐེག་པ་ཆེན་པོའི་ལམ་གྱི་གྲོགས་སུ་གྱུར་པའི་མཐུན་པར་གྱུར་པའི་ཡུལ་ན་གནས་
པ་དང་། སྐྱེས་བུ་དམ་པ་ཐེག་པ་ཆེན་པོའི་མཚན་ཉིད་དང་ལྡན་པ་བརྟེན་པ། སྔོན་
ལེགས་སྨོན་གྱི་ཐོག་ཏུ་ཕྱིན་པ། སྔོན་བསོད་ནམས་བསགས་པས་ཆོས་སྒྲུབ་པའི་མཐུན་
རྐྱེན་ཚང་བ་སྟེ་འཁོར་ལོ་བཞི་པོ་དེ་འམ། ཡང་ན་ངག་དབང་ཆོས་ཀྱི་དབང་ཕྱུག་གི་
གསུང་ལས། ཟག་བཅས་ཀྱི་དགའ་བདེ་ལ་སྨོན་པ་སྤོང་བ་དམ་བཅའ་བ། གཞན་
དོན་དུ་མི་འགྱུར་བའི་ཉན་རང་གི་ཀུན་སྤྱོད་སྤོང་བ་དམ་བཅའ་བ། སྲིད་པ་རྣག་ཁྲག་

 
ལྟར་མཐོང་ཡང་གཞན་དོན་དུ་འགྱུར་ན་ལེགས་པར་དམ་བཅའ་བ་ཁས་ལེན་དེ་གསུམ་
ཀྱང་གཞན་དུ་འགྱུར་བ་མེད་པ། རྡོ་རྗེའི་རི་མོ་བཞིན་དུ་དམ་བཅའ་བ་སྟེ་འཁོར་ལོ་
བཞི་པོ་དེ་དང་སྐད་ཅིག་ཀྱང་མི་འབྲལ་ཞིང་། འཁོར་བ་མཐའ་དག་སྡུག་བསྔལ་གྱི་
རང་བཞིན་དུ་མཐོང་ནས། དེ་ལས་ཐར་བར་འདོད་པའི་ངེས་འབྱུང་གི་བསམ་པ་ཐེག་
ཆེན་གྱི་གཞུང་ཤིང་བྱང་ཆུབ་ཀྱི་སེམས་ཆོས་རྣམས་ཀྱི་གནས་ལུགས་ཕྱིན་ཅི་མ་ལོག་
པའི་ཡང་དག་པའི་ལྟ་བ་དང་། སྐྱེ་ཤི་བར་དོ་མགོ་གནོན་པའི་བསྐྱེད་རིམ་དང༌། སྐྱེ་
ཤི་བར་དོ་གསུམ་གྱི་ས་བོན་མ་ལུས་པར་སྤངས་ནས་སྐུ་གསུམ་དངོས་གནས་ལ་བསྒྱུར་
བར་བྱེད་པའི་རྫོགས་རིམ་སྟེ། རིམ་གཉིས་ཟབ་མོའི་ལམ་གྱི་བགྲོད་པ་ཐམས་ཅད་བདེ་
བླག་ཉིད་དུ་མཐར་ཕྱིན་པའི་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་ཐོབ་པའི་རྒྱུར་
འདུན་པ་དྲག་པོའི་སྒོ་ནས་བསྔོ་བར་བྱའོ། །ཐུན་མཚམས་སུ་ཇི་ལྟར་བྱ་བའི་ཚུལ་ནི།
རང་གི་སྙིར་ཁར་སྐྱབས་གནས་ཀུན་འདུས་ཀྱི་བདག་ཉིད་ཟུང་འཇུག་རྡོ་རྗེ་འཆང་དང་
པོའི་མགོན་པོ་དེ་ལ་ང་རྒྱལ་འཛིན་ཅིང་། བཟའ་བཏུང་གནས་མལ་སོགས་ལ་ལོངས་
སྤྱོད་པའི་ཚེ་ཡི་གེ་འབྲུ་གསུམ་གྱིས་བྱིན་གྱིས་བརླབས་ཏེ། བཟའ་བཏུང་རྣམས་ཚོགས་
འཁོར་གྱི་ཚུལ་དུ་དབུལ་ཞིང་། གོས་རྣམས་ཀྱང་ལྷ་ལ་ན་བཟའི་ཚུལ་དུ་འབུལ་བ་ཡིན།
དེ་ལྟར་ཐུན་དངོས་དང་ཐུན་མཚམས་སུ་ཉམས་སུ་བླངས་པ་ལ་བརྟེན་ནས་བླ་མའི་བྱིན་
རླབས་ཞུགས་པའི་རྟགས་མ་བྱུང་གི་བར་དུ་བསྒོམ་པར་བྱའོ། །དེ་ལྟར་དུ་ཐུན་དང་
ཐུན་མཚམས་རྣམས་ཀྱི་ཉམས་ལེན་ལ་བརྩོན་པར་བྱས་ཏེ་མཇུག་ཏུ་ཤིས་པ་བརྗོད་པའི་
ཕྱིར། སྲིད་ཞིའི་རྣམ་དཀར་ཞེས་སོགས་ཀྱི་བཀྲ་ཤིས་ཀྱི་ཚིགས་བཅད་རྣམས་བརྗོད་
པར་བྱའོ། །འདིར་སྨྲས་པ། གང་ལ་བརྟེན་ན་སྲིད་ཞིའི་གདུང་བའི་ཚོགས། །མ་
ལུས་དྲུང་ནས་འབྱིན་པའི་སྨན་གྱི་ཕུལ། །བླ་སྒྲུབ་བདུད་རྩིའི་བཅུད་ལྡན་ཀ་ལ་ཤ། །གསུམ་
ལྡན་རྡོ་རྗེ་འཛིན་པའི་དྲིན་ལས་རྙེད། །འདི་ལྟར་འབད་པའི་ལེགས་བྱས་ཅི་མཆིས་པ།།

 
སྐྱེ་ཞིང་སྐྱེ་བར་ཐེག་མཆོག་བཤེས་གཉེན་གྱི། །གསུང་གི་བདུད་རྩི་ངོམས་མེད་འཐུང་
བ་དང་། །ས་དང་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་མྱུར་དུ་བྱེད་པའི་
རྒྱུ་རུ་བསྔོ་། །ཅེས་པ་འདི་ནི་འཁོར་བའི་བདེ་འབྱོར་ལ་སྙིང་པོ་མེད་པར་མཐོང་ཞིང་། གཅིག་ཏུ་ཐར་པ་
ལ་གཞོལ་བའི་བྱང་ཆུབ་གླིང་དུ་བཞུགས་པའི་རི་ཁྲོད་པ་རྣམས་ཀྱིས་བསྐུལ་བའི་ངོར་བཀའ་དྲིན་མཉམ་པ་མེད་པ་
རྡོ་རྗེ་འཆང་ཆེན་པོ་བློ་བཟང་ཡེ་ཤེས་པའི་གསུང་གི་བདུད་རྩི་དང་། འཇམ་དབྱངས་མིའི་རྣམ་འཕྲུལ་ཆོས་ཀྱི་རྗེ་
བསོད་ནམས་དོན་གྲུབ་པ་གཉིས་ཀྱིས་དམར་ཁྲིད་དུ་གནང་བ་ལ་གཞི་བྱས་བློ་སྦྱོང་སོགས་ལས་ཁ་བཀང་སྟེ། གྱི་
ན་པ་བློ་བཟང་ཚེ་བརྟན་གྱིས་རང་ལོ་སོ་དགུ་ལ་སྦྱར་བའོ།། །། མངྒ་ལཾ།། ། །

 
༄༅། །བླ་མ་མཆོད་པའི་ཁྲིད་མདོར་བསྡུས་བཞུགས་སོ། །
༄༅། །བླ་མ་མཆོད་པའི་ཁྲིད་མདོར་བསྡུས་བྲི་བ་ནི། སྐྱབས་འགྲོ་སེམས་བསྐྱེད་
སྔོན་དུ་བཏང་ནས། མདུན་གྱི་ནམ་མཁར་དཔག་བསམ་གྱི་ཤིང་ལྗོན་པའི་རྩེར་སེང་
ཁྲི་པདྨ་ཉི་ཟླའི་གདན་ལ། དྲིན་ཅན་རྩ་བའི་བླ་མ་རབ་བྱུང་གི་ཆ་བྱད་ཅན་ཞལ་གཅིག་
ཕྱག་གཉིས་ཀྱི་གཡས་ཆོས་འཆད་ཀྱི་ཕྱག་རྒྱ་དང༌། གཡོན་མཉམ་གཞག་གི་སྟེང་
ན་བདུད་རྩིས་གང་བའི་ལྷུང་བཟེད་བསྣམས་པ། གསེར་མདོག་པཎ་ཞྭ་དབུ་ལ་གསོལ་
ཞིང་། ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། ཐུགས་ཀར་ཐུབ་དབང་དེའི་
ཐུགས་ཀར་རྡོ་རྗེ་འཆང་རྣམས་སྤྱི་འགྲེ་ལྟར་གསལ་བཏབ་ཅིང་། མཐའ་སྐོར་དུ་དངོས་
བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་ཉན་རང་བཀའ་སྡོད་ཆོས་སྐྱོང་སྲུང་མའི་
ཚོགས་ཀྱིས་ཡོངས་སུ་བསྐོར་བའི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ་
ཐུགས་ཀར་ཧཱུཾ་སྔོན་པོས་མཚན་པ་ཐུགས་ཀའི་ས་བོན་ལས་འོད་ཟེར་འཕྲོས། རང་བཞིན་
རྣམ་པར་དག་པའི་ཕོ་བྲང་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་དམ་ཚིག་
པ་དང་གཉིས་སུ་མེད་པར་བསམས། ཡན་ལག་བདུན་པ་ལ་སོགས་པ་རྣམས་དཀྱུས་
བཞིན་བྱེད། དེ་ལྟར་ལན་གསུམ་གསོལ་བ་བཏབ་པའི་མཐུས། ཞེས་སོགས་ཀྱི་སྐབས་སུ།
དམིགས་པ་ཡིད་ལ་བྱ་ཚུལ་ནི། བླ་མས་གཙོས་པའི་ཚོགས་ཞིང་རྣམས་ཀྱི་སྤྱི་བོའི་
ཨོཾ་ལས་འོད་ཟེར་བདུད་རྩི་དཀར་པོའི་ཚོགས་བྱུང་། རང་གི་དཔྲལ་བ་ནས་ཞུགས།
སྤྱི་བོའི་རྩ་འདབ་ཀྱི་ནང་ཐམས་ཅད་གང་། ལུས་ཀྱི་སྒོ་ནས་བསགས་པའི་སྡིག་སྒྲིབ་
དག །བུམ་པའི་དབང་ཐོབ། ལམ་བསྐྱེད་རིམ་སྒོམ་པ་ལ་དབང་བར་བྱས། འབྲས་

 
བུ་སྤྲུལ་སྐུ་འགྲུབ་པའི་ནུས་པ་བཞག་བྱུང་སྙམ་པའི་མོས་པ་བྱེད། དེ་བཞིན་དུ་མགྲིན་
པའི་ཨཱལས་འོད་ཟེར་དང་ཨཡིག་དམར་པོའི་ཚོགས་བྱུང༌། རང་གི་མགྲིན་པར་
ཞུགས། ལོངས་སྤྱོད་འཁོར་ལོའི་རྩ་འདབ་ཀྱི་ནང་གང་། ངག་གི་སྡིག་སྒྲིབ་དག །
གསང་བའི་དབང་ཐོབ། ལམ་སྒྱུ་ལུས་སྒོམ་པ་ལ་དབང་བར་བྱས། འབྲས་བུ་ལོངས་
སྐུ་འགྲུབ་པའི་ནུས་པ་བཞག་པའི་མོས་པ་བྱེད། ཐུགས་ཀའི་ཧཱུཾ་ལས་འོད་ཟེར་དང་
བདུད་རྩི་སྔོན་པོའི་རྒྱུན་བྱུང་། སྙིང་ཁ་ཆོས་ཀྱི་འཁོར་ལོའི་རྩ་འདབ་ཀྱི་ནང་གང༌། ཡིད་
ཀྱི་སྒོ་ནས་བསགས་པའི་སྡིག་སྒྲིབ་དག །ཤེས་རབ་ཡེ་ཤེས་ཀྱི་དབང་ཐོབ། ལམ་
འོད་གསལ་བསྒོམ་པ་ལ་དབང་བར་བྱས། འབྲས་བུ་ཆོས་སྐུ་འགྲུབ་པའི་ནུས་པ་བཞག་
བྱུང་སྙམ་དུ་བསམ། སླར་ཡང་ཚོགས་ཞིང་རྣམས་ཀྱི་གནས་གསུམ་གྱི་ཡི་གེ་གསུམ་
ལས་འོད་ཟེར་དཀར་དམར་མཐིང་གསུམ་ཅིག་ཆར་དུ་བྱུང་། རང་གི་གནས་གསུམ་
དུ་ཞུགས་པ་ལས། སྒོ་གསུམ་ཐུན་མོང་གི་སྡིག་སྒྲིབ་དག །དབང་བཞི་པ་ཐོབ། ལམ་
བདེན་གཉིས་དབྱེར་མེད་བསྒོམ་པ་ལ་དབང་། འབྲས་བུ་ཟུང་འཇུག་རྡོ་རྗེ་འཆང་འགྲུབ་
པའི་སྐལ་བ་ཅན་དུ་གྱུར་པའི་མོས་པ་བྱེད། དེ་ནས་བླ་མ་ལས་རང་འདྲ་གཉིས་པ་ཞིག་
ཆད་དེ་རང་ལ་ཐིམ་པས། རང་གི་ལུས་ངག་ཡིད་གསུམ་དང༌། བླ་མའི་སྐུ་གསུང་
ཐུགས་དབྱེར་མེད་དུ་གྱུར་ཏེ་བྱིན་གྱིས་བརླབས་པར་བསམ། ཞིང་མཆོག་དམ་པ་ཞེས་
སོགས། འདོད་དོན་ལ་གསོལ་བ་བཏབ་པའི་མཐར། ཚོགས་ཞིང་ཉེར་བསྡུ་བྱ་ཚུལ་
ནི༑ བླ་མའི་ཐུགས་ཀ་ནས་འོད་ཟེར་འཕྲོས་པས། མཐའ་སྐོར་ན་བཞུགས་པའི་ཞི་
ཁྲོ་རབ་འབྱམས་རྣམས་ལ་ཕོག །དེ་རྣམས་མེ་ལོང་ལ་ཧ་བཏབ་པ་བཞིན་དུ་མཐའ་ནས་
རིམ་གྱིས་བསྡུས་ཏེ། རྩ་བའི་བླ་མའི་བར་བསྡུ་ཞིང་། མཆོད་རྫས་རྣམས་ཀྱང་དཔག་
བསམ་གྱི་ཤིང་ལ་ཐིམ། དཔག་བསམ་གྱི་ཤིང་སེང་ཁྲི་ལ་ཐིམ། སེང་ཁྲི་ཡང་པདྨ་ལ་
ཐིམ། དེ་ནས་བླ་མ་གདན་པདྨ་ཉི་མ་དང་བཅས་པ། རང་གི་སྤྱི་བོར་ཕེབས་རང་དང་

 
རྩ་འདབ་བརྒྱད་དང་པདྨའི་འདབ་མ་རྣམས་འདྲེས། ཉི་ཟླའི་གདན་དང་ཁམས་དཀར་
དམར་འདྲེས། བླ་མ་དང་ཤིན་ཏུ་ཕྲ་བའི་རླུང་སེམས་དབྱེར་མེད་དུ་འདྲེས་ཏེ། བླ་མ་
དང་པོའི་མགོན་པོ་རྡོ་རྗེ་འཆང་དུ་གསལ་བ་ལ་ང་རྒྱལ་བཞག །དེ་ནས་པདྨ་ཁ་བསྡུས་
ཏེ་འཇའ་ཚོན་སྣ་ལྔས་བྲེས་ཤིང་བླ་མས་རྗེས་སུ་འཛིན་པའི་བསྔོ་སྨོན་གྱིས་རྒྱས་གདབ།།
ཞེས་པ་འདི་ཡང་དཀའ་ཆེན་ཕུན་ཚོགས་འབྱུང་གནས་ཀྱིས་ཚིག་ཉུང་ལ་དོན་བསྡུས་པ་ཞིག་དགོས་ཞེས་བསྐུལ་
བའི་ངོར། གྲུབ་པའི་དབང་ཕྱུག་བྱ་བཏང་དོན་ཡོད་མཁས་གྲུབ་དཔལ་བཟང་པོས་སུག་བྲིས་སུ་བགྱིས་པའོ།། །།
འདི་བྲིས་དགེ་བས་རྗེ་བཙུན་བླ་མ་ཡི། །སྐུ་ཚེ་བརྟན་ཞིང་འཕྲིན་ལས་རྒྱས་གྱུར་ཅིང་། །ཁྱད་པར་བདག་གིས་

 
༄༅། །དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ་རྣལ་འབྱོར་
བཞི་རིམ་གྱི་རྣམ་བཤད་བཞུགས་སོ། །
༄༅། །ན་མོ་གུ་རུ་བཛྲ་བྷི་ར་ཝཱ་ཡ། རྒྱལ་བ་ཀུན་གྱི་བདག་པོ་རྡོ་རྗེ་འཆང་། །དམིགས་
མེད་བརྩེ་བས་བསྐྱོད་པའི་གཞན་དབང་གིས། །གདུལ་བྱའི་དོན་དུ་བཤེས་གཉེན་ཚུལ་
འཛིན་པ། །གསུམ་ལྡན་རྡོ་རྗེ་འཛིན་པར་གུས་ཕྱག་འཚལ། །རྣམ་དག་འོད་གསལ་
བདེ་བའི་རོལ་པ་ལས། །སྒྱུ་མའི་སྲིན་པོ་ལྟ་བུར་རབ་ཁྲོས་ནས། །ཕྱི་ནང་གསང་
བའི་གཤིན་རྗེ་མཐར་སྐྲོད་པའི། །འཇིགས་མཛད་རྡོ་རྗེའི་ཞབས་ལ་མགོས་ཕྱག་འཚལ།།
དཔག་ཡས་འགྲོ་ལ་བརྩེ་བའི་ཆ་ཤས་རྫོགས། །དོན་གཉིས་འོད་དཀར་ཕྱོགས་བརྒྱར་
འགྱེད་པ་ཡིས། །ཐུབ་བསྟན་ཀུན་དའི་ཚལ་རབ་བཞད་མཁས་པའི། །དངོས་བརྒྱུད་
ཡོངས་འཛིན་ཚོགས་རྣམས་ཕྱག་གི་ཡུལ། །མང་དུ་ཐོས་པའི་འདྲེན་བྱེད་མི་གསལ་
ཞིང་། །རིགས་ལམ་ཕྲ་མོར་སྦྱངས་པའི་མཐུ་མེད་པས། །ལེགས་བཤད་རྩོམ་ལ་སྤྲོ་
བ་མི་ལྡན་ཡང་། །སྐལ་ལྡན་སློབ་མས་བསྐུལ་ཕྱིར་འདིར་བཤད་བྱ། །དེ་ལ་འདིར་
སྟོན་པ་བདེ་བར་གཤེགས་པས་གསུངས་པའི་ཆོས་ཀྱི་ཕུང་པོ་ཇི་སྙེད་ཡོད་པ་ཐམས་ཅད་
སྐྱེས་བུ་གསུམ་གྱི་ལམ་གྱི་རིམ་པའི་ནང་དུ་འདུ་བ་ཡིན་ལ། དེ་ཡང་སྟོན་པས་ལེགས་
པར་བཤད་པའི་ཆོས་གསུངས་པ་སོགས་མཛད་པ་ཐམས་ཅད་གདུལ་བྱའི་གནས་སྐབས་
དང་མཐར་ཐུག་གི་དོན་སྒྲུབ་པའི་ཆེད་དུ་མཛད་པ་ཤ་སྟག་ཡིན་པས། དེའི་ཕྱིར་གནས་
སྐབས་མངོན་མཐོ་སྒྲུབ་པ་ལས་བརྩམས་ནས་བསྟན་པའི་ཆོས་ཐམས་ཅད་སྐྱེས་བུ་ཆུང་
ངུའི་ལམ་གྱི་རིམ་པ་དངོས་སམ་དེ་དང་ཐུན་མོང་བའི་ཆོས་སྐོར་དུ་འདུ། ཉན་རང་

 
རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གི་སྡེ་སྣོད་ལས་བརྩམས་ཏེ་ཆོས་གང་གསུངས་པ་ཐམས་ཅད་སྐྱེས་བུ་འབྲིང་དངོས་སམ་
དེ་དང་ཐུན་མོང་བའི་ཆོས་སྐོར་དུ་འདུ། སྤྱོད་པའི་རྟེན་བྱང་ཆུབ་ཀྱི་སེམས་དེས་ཀུན་
ནས་བསླངས་པའི་རྒྱལ་སྲས་ཀྱི་སྤྱོད་པ་ཕྱིན་དྲུག་བསྡུ་བཞི་སོགས་དང་། དབང་དང་དབང་
དུས་སུ་ཁས་བླངས་པའི་དམ་ཚིག་དང་སྡོམ་པའི་སྐོར་དང༌། རྒྱུད་སྡེ་འོག་མ་ལྟར་
ན་མཚན་བཅས་མཚན་མེད་ཀྱི་ལྷའི་རྣལ་འབྱོར་དང་། བླ་མེད་ལྟར་ན་བསྐྱེད་རྫོགས་
སམ། རིམ་གཉིས་ཀྱི་རྣལ་འབྱོར་བོགས་འབྱིན་གྱི་སྤྱོད་པ་དང་བཅས་པ་སྐྱེས་བུ་ཆེན་
པོའི་ཆོས་སྐོར་དུ་འདུ་བ་ཡིན་ལ། དེ་ཉིད་ཀྱི་ནང་ནས་ཕར་ཕྱིན་ཐེག་པའི་ལམ་ལ་བརྟེན་
ནས་སངས་རྒྱས་སུ་བགྲོད་པར་བྱེད་པ་ལ། ཚོགས་གཉིས་མཐའ་ཡས་པ་གསལ་བའི་
དབྱེ་བ་མི་འདྲ་བ་ལ། བསྐལ་ཆེན་གྲངས་མེད་གསུམ་ལ་སོགས་པར་སློབ་དགོས་པར་
མ་ཟད། རང་ལམ་དེས་ས་བཅུ་སྲིད་པ་མཐའ་མ་པའི་བར་ཙམ་ལས། སྒྲིབ་གཉིས་
བག་ཆགས་དང་བཅས་པ་སྤངས་པའི་བྱང་ཆུབ་ལ་གཏུགས་མི་ནུས་པས། མཐར་སངས་
རྒྱས་རྣམས་ཀྱིས་བསྐུལ་ནས་བླ་མེད་ནས་བཤད་པའི་ལམ་འོད་གསལ་དང་ཟུང་འཇུག་
གཉིས་ལ་ཞུགས་ཏེ་ཆོས་གཟུགས་ཀྱི་སྐུའི་ཉེར་ལེན་གྱི་རྒྱུ་གཉིས་གསར་དུ་བསྐྱེད་ནས་
ཟུང་འཇུག་གི་གོ་འཕང་བསྒྲུབ་དགོས་པ་ཡིན་པས། སྔགས་ཀྱི་ལམ་ཉིད་ཕར་ཕྱིན་གྱི་
ཐེག་པ་ལས་ཤིན་ཏུ་ཁྱད་པར་དུ་འཕགས་པ་ཡིན། དེ་ཡང་ཁ་སྦྱོར་ལས། མདོར་བསྡུས་
པས་ནི་སངས་རྒྱས་ཉིད། །བསྐལ་པ་བྱེ་བ་གྲངས་མེད་པའི། །ཇི་སྲིད་སངས་རྒྱས་
གང་ཐོབ་པ། །གང་གི་དམ་པའི་བདེ་བས་ཁྱོད། །སྐྱེ་བ་འདིར་ནི་ཐོབ་པར་འགྱུར། །
ཞེས་སྤྱིར་རྒྱུད་སྡེ་རྣམ་པ་བཞི་གའི་ལམ་ཕར་ཕྱིན་གྱི་ཐེག་པ་ལས་བྱང་ཆུབ་ཐོབ་པ་ལ་
ཆེས་མྱུར་མོད་ཀྱང་། རྒྱུད་སྡེ་འོག་མ་གསུམ་གྱི་རང་ལམ་དེས་ཀྱང་སྙིགས་དུས་ཀྱི་
ཚེ་ཐུང་གཅིག་ལ་འཚང་རྒྱ་བ་དང་། དེ་ཀ་ཙམ་ལ་བརྟེན་ནས་ཟུང་འཇུག་གི་གོ་འཕང་
སྒྲུབ་མི་ནུས་པས། མཐར་བླ་མེད་ཀྱི་ལམ་གྱིས་བསྣོན་མ་འདེབས་དགོས་པ་སོགས་

 
གོང་དུ་བཤད་པ་དང་འདྲ་ལ། བླ་མེད་ཀྱི་ལམ་གྱིས་ནི་འཛམ་བུ་གླིང་པའི་མི་མངལ་
སྐྱེས་ཁམས་དྲུག་ལྡན་འཆིང་བ་དུ་མས་བཅིངས་པ་ཞིག་ཀྱང་ལམ་གྱི་ཐོག་མ་ཚེ་དེ་ཀ་
ལ་ཉམས་སུ་བླངས་ནས། མན་ངག་ཁྱད་པར་ཅན་གྱིས་འཆི་རིམ་ཇི་ལྟ་བ་བཞིན་དུ་
ཕུང་པོ་ཕྲ་རགས་ཕྱེ་བའི་ཕྲ་བ་ལས་ཆོས་གཟུགས་ཀྱི་སྐུ་གཉིས་བསྒྲུབས་ཏེ་བྱང་ཆུབ་
ཀྱི་གོ་འཕང་ཐོབ་པར་བྱེད་པ་ཡིན་ལ། རྒྱུ་མཚན་དེའི་ཕྱིར་རྣལ་འབྱོར་བླ་མེད་ཀྱི་རྒྱུད་
ནས་བཤད་པའི་ལམ་རྣམས་ཉམས་སུ་ལེན་པ་ནི་སངས་རྒྱས་ལས་ཀྱང་ཤིན་ཏུ་དཀོན་པ་
ཡིན་ནོ། །དེ་ལ་དགོངས་ནས་རྗེ་ཐམས་ཅད་མཁྱེན་པས། འདི་ན་རྫོགས་སངས་རྒྱས་
སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིར་ཐེག །རྣམ་པ་གཉིས་ཡོད་གསང་
སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་
བུར་ཀུན་ལ་གྲགས། །ཞེས་སོགས་དང་། མཁས་གྲུབ་ཐམས་ཅད་མཁྱེན་པས། སངས་
རྒྱས་ལས་ཀྱང་དཀོན་པའི་རྡོ་རྗེའི་ཐེག །ཚང་ལ་མ་ནོར་སྔོན་མེད་བདུད་རྩིའི་རྒྱུན།།
དཀའ་སྤྱད་ལྟོས་མེད་བརྩེ་བས་བྱིན་ན་ཡང་། །སྐལ་ངན་སྐྱེ་བོས་དུག་ལྟར་འགལ་བར་
འཛིན། །ཞེས་སོགས་རྒྱ་ཆེར་གསུངས་པ་ཡིན་ལ། དེས་ན་འདིར་དཔལ་རྡོ་རྗེ་འཇིགས་
བྱེད་ཆེན་པོའི་རྫོགས་པའི་རིམ་པ་བཤད་པ་ལ། སྤྱིར་ཐེག་ཆེན་ཐུན་མོང་བའི་ལམ་ལ་
སློབ་དགོས་ཚུལ་དང་། ཐུན་མོང་མ་ཡིན་པའི་དབང་དང་དམ་སྡོམ་གྱི་སྐོར། བླ་
མེད་ཀྱི་རྒྱུད་སྤྱིའི་འགག་སྡོམ་ཨེ་ཝཾ་གྱི་དོན་བཤད་པ། ལམ་གྱི་གྲངས་ངེས་དང་གོ་
རིམ་འདོད་ཚུལ། བྱེ་བྲག་ཏུ་རྡོ་རྗེ་འཇིགས་བྱེད་ཀྱི་རྫོགས་པའི་རིམ་པ་ལ་སློབ་པའི་
ཚུལ་ལོ། །དང་པོ་ནི། རྡོ་རྗེ་ཐེག་པའི་ལམ་ཉམས་སུ་ལེན་པའི་གང་ཟག་དེས་མཚན་
ཉིད་དང་ལྡན་པའི་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་
པ་ནི་བདེ་ལེགས་ཐམས་ཅད་ཀྱི་རྩ་བའམ་ཡོན་ཏན་ཐམས་ཅད་ཀྱི་འབྱུང་ཁུངས་ཡིན་པས་
བྱང་ཆུབ་སེམས་དཔའ་རྟག་ཏུ་ངུ་ལྟར། ལུས་སྲོག་ལོངས་སྤྱོད་ཐམས་ཅད་ལ་ལྟོས་

 
པ་མེད་པར་མ་རྙེད་ཀྱི་བར་དུ་འཚོལ་ཞིང་རྙེད་ནས་ཀྱང་སྐྱོན་རྟོག་གི་བློ་ཡེ་མི་བྱེད་ཅིང་།
སྐུ་གསུང་ཐུགས་ཀྱི་མཛད་པ་སོགས་ལ་དད་འདུན་དྲག་པོའི་སྒོ་ནས་གཡེལ་བ་མེད་པར་
བསྟེན་དགོས། དེ་ཡང་མཛད་སྤྱོད་ལ་སྐྱོན་རྟོག་གི་བློ་ཕྲན་བུ་བྱུང་ནའང་། ང་རང་
དུག་གསུམ་གྱིས་སྦགས་པའི་རང་སྐྱོན་བླ་མའི་མཛད་པ་ཤར་བ་ཡིན་པས། བླ་མ་ལ་
དེ་འདྲའི་སྐྱོན་ག་ལ་ཡོད་སྙམ་དུ་བསམས་ནས་སྔོན་གྱི་དམ་པ་གོང་མ་རྣམས་ཀྱི་ལོ་རྒྱུས་
དཔེ་དང་གཏན་ཚིགས་སོགས་ཀྱི་སྒོ་ནས་ཡང་ཡང་བསམས་ཏེ་སྐྱོན་མེད་པའི་ངེས་པ་
འདྲེན་པ་དང་། བླ་མ་འདི་ལ་བརྟེན་ནས་རང་ཉིད་ལ་ལུང་རྟོགས་ཀྱི་ཡོན་ཏན་འདི་དང་
འདི་སྐྱེས་བྱུང་སྙམ་དུ་དད་པ་ཇེ་འཕེལ་དུ་བྱེད་པ་ནི་དངོས་གྲུབ་ཐམས་ཅད་ཀྱི་རྩ་བ་ཡིན་
ཏེ༑ ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་བཟུང་།།
སྐྱོན་ནི་ནམ་ཡང་བཟུང་མི་བྱ། །ཡོན་ཏན་བཟུང་ན་དངོས་གྲུབ་ཐོབ། །སྐྱོན་རྣམས་
བཟུང་ན་དངོས་མི་འགྲུབ། །ཅེས་གསུངས་པ་ལྟར་བསམ་ཞིང༌། མདོར་ན་ཚེ་འདིའི་
འཇིག་རྟེན་གྱི་ལས་བཟོ་དང་རྩིས་སོགས་སློབ་མཁན་མེད་པར་མི་ཤེས་ན། ངན་སོང་
ལ་སོགས་མི་ཁོམ་པའི་གནས་སུ་རྒྱུན་རིང་དུ་འཁྱམས་པ་ལ་བརྟེན་ནས་ལེགས་ཉེས་
འབྱེད་པའི་བློ་གྲོས་ཀྱི་མིག་མེད་པའི་རང་ཅག་ལས་དང་པོ་པ་རྣམས་འཁོར་བ་དང་ངན་
སོང་གི་སྡུག་བསྔལ་ལས་གྲོལ་ཏེ་ཐར་པ་དང་ཐམས་ཅད་མཁྱེན་པའི་ལམ་རྣམས་བླ་མ་
ལས་ཐོས་པས་གཏན་ལ་ཕབ་ནས་ཤེས་པ་ཞིག་མ་བྱུང་ན་ཐར་པ་དང་ཐམས་ཅད་མཁྱེན་
པའི་ལམ་ཙམ་ཡང་མི་ཤེས་པས། ཐར་པ་དང་ཐམས་ཅད་མཁྱེན་པའི་གྲོང་ཁྱེར་དུ་འཇུག་
པ་ལྟ་ཅི་སྨོས་དེའི་ཕྱིར་ལམ་དེ་སྟོན་པ་པོ་ནི་བླ་མ་ཡིན་སྙམ་དུ་བསམ་དགོས་ཏེ། རྗེ་
ཐམས་ཅད་མཁྱེན་པའི་ཞལ་ནས། བླང་དོར་གནས་ལ་ཀུན་ནས་འཐོམ་པའི་མུན། །ཡང་
དག་ཐོས་པའི་སྒྲོན་མེས་མ་གསལ་བར། །ལམ་མི་ཤེས་ན་ཐར་པའི་གྲོང་མཆོག་ཏུ།།
འཇུག་པར་འགྱུར་བ་སྨོས་ཀྱང་ཅི་ཞིག་དགོས། ཞེས་གསུངས་པ་ཡིན་ལ། མདོར་

 
དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ།
ན་བཤེས་གཉེན་ལ་ཕྱག་འཚལ་བ་དང་། གདན་སྟོབ་པ་སོགས་བཀུར་སྟིའི་མཆོད་པ།
སྐུ་མཉེ་དྲིལ་ཕྱིས། ན་བའི་གསོས་སྨན་སོགས་འབུལ་བ་རིམ་གྲོའི་མཆོད་པ། ཟས་
གོས་སོགས་ཟང་ཟིང་འབུལ་བ་རྙེད་པའི་མཆོད་པ་རྣམས་དང་། གཙོ་བོ་ནི་གོང་དུ་བཤད་
བཀུར་སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་ནས་བཤེས་གཉེན་བསྟེན་པར་
ཐུག་པའི་རིམ་གཉིས། རྒྱལ་བ་དང་མཚུངས་པའི་བླ་མའི་ཞལ་གྱི་མན་ངག་ལས་ལེགས་
གཞན་ཟེར་སྙན་མི་སྙན་སོགས་དོན་ཆུང་ལ་ཚེ་འདིའི་ཁེ་ཉེན་བརྩི་བརྩི་ནས། སྒོམ་
སྒྲུབ་ལ་སང་བྱ་གནངས་བྱའི་ཕྱི་བཤོལ་བྱེད་པ་ནི་བདག་ལ་སེམས་མེད་པ་འམ། སེམས་
རྣལ་དུ་མི་གནས་པ་གང་རུང་ཞིག་ཡིན་པ་གདོན་མི་ཟ་སྙམ་དུ་བསམས་ནས་སྒྲུབ་པའི་
མཆོད་པས་མཉེས་པར་བྱེད་པ་ནི་གནད་ཀྱི་དོན་པོར་བཟུང་དགོས་ཏེ། མཁས་གྲུབ་
ཐམས་ཅད་མཁྱེན་པའི་ཞལ་ནས། རྒྱལ་བའི་དགོངས་ཟབ་མཐར་ཐུག་རྒྱལ་བ་དང་།།
མཚུངས་པའི་བླ་མའི་མན་ངག་ལེགས་རྟོགས་ནས། །དེ་དོན་ཉམས་སུ་བླངས་ན་རང་
གཞན་གྱི། །གཏན་གྱི་འདུན་མ་འགྲུབ་པར་ཤེས་བཞིན་དུ། །ད་དུང་གཞན་ཟེར་སྙན་
གཞན་དང་མི་སྙན་དང་། །དོན་ཆུང་ཚེ་འདིའི་ཁེ་ཉེན་བརྩི་བརྩི་ནས། །ཕྱི་བཤོལ་ངང་ལ་

 
དོན་མེད་དུས་འདའ་བ། །བདག་ལ་སེམས་མེད་གྱུར་པ་གདོན་མི་ཟ། །ཞེས་སོགས་
མཉེས་པར་བྱེད་པའི་དགོས་པ་ནི་དཔེར་ན་ཆོམ་རྐུན་སོགས་ཡོད་པའི་ལམ་བགྲོད་པར་
དཀའ་བ་ཞིག་ལ་ཕྱིན་ནས། རང་འདོད་པའི་གནས་སུ་སླེབ་པར་བྱེད་པ་ལ་འཇིགས་
བའི་གྲོགས་འཆོལ་བ་བཞིན། བླ་མ་ལ་ཡང་འཁོར་བ་དང་ངན་སོང་གི་འཇིགས་པའི་
ལམ་ཤིན་ཏུ་ཡ་ང་བ་ལས་སྒྲོལ་ཏེ། འཇིགས་པ་མེད་པའི་གནས་ཐམས་ཅད་མཁྱེན་
པར་བགྲོད་པའི་གྲོགས་འཆོལ་བ་ཡིན་ལ། དེ་ཡང་བླ་མས་ལམ་ཚང་ལ་མ་ནོར་བ་ཞིག་
བསྟན་ནས་སྡུག་བསྔལ་ཉེ་བར་ཞི་བར་བྱེད་པ་མ་གཏོགས། སྡུག་བསྔལ་གྱི་རྒྱུ་སྡིག་
པ་སོགས་ཆུས་བཀྲུ་བ་དང་། ཕྱག་གིས་སེལ་བ་དང་། རང་གི་རྒྱུད་ཀྱི་སྤངས་རྟོགས
ཀྱི་ཡོན་ཏན་གཞན་གྱི་རྒྱུད་ལ་འཕོ་བ་སོགས་བྱར་མེད་དེ། ཚོམས་ལས། ཐུབ་རྣམས་
ཀྱི་རྟོགས་པ་གཞན་ལ་འཕོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་འགྱུར།།
ཞེས་དལ་འབྱོར་དོན་ཆེ་བ། རྙེད་པར་དཀའ་བ་སོགས་བསམས་ནས་སྒྲུབ་པ་ལ་ནང་
ནས་བསྐུལ་མ་བྱས་ནས་ཆོས་བྱེད་དགོས། སྐྱེ་བ་ཕྱི་མ་རྣམས་སུ་བྱས་པས་ཆོག་སྙམ་
པ་སོགས་བག་མེད་སོས་དལ་དུ་འདུག་པ་སོགས་དང༌། སྙིང་པོ་མེད་པའི་འཇིག་རྟེན་
གྱི་བསླུ་བྲིད་ལ་ཆགས་པ་མ་ཡིན་པར་དོན་གྱི་སྙིང་པོ་ལེན་པ་ཞིག་དགོས་པ་ཡིན་ལ།
ཏེ༑ ལམ་སྒྲོན་ལས། གང་ཞིག་ཐབས་ནི་གང་དག་གིས། །འཁོར་བའི་བདེ་བ་ཙམ་
དག་ལ། །རང་ཉིད་དོན་དུ་གཉེར་བྱེད་པ། །སྐྱེས་བུ་དེ་ནི་ཐ་མར་ཤེས། །ཞེས་སོ།།

 
འདིར་སྐྱེས་བུ་ཆུང་དུ་དངོས་ཀྱི་ལམ་ལ་འཁྲིད་པ་མིན་ཀྱང༌། དེ་དང་ཐུན་མོང་པའི་
ལམ་འཆི་བ་མི་རྟག་པ། རྩ་བ་གསུམ། རྒྱུ་མཚན་དགུ། ཐག་བཅད་པ་གསུམ་གྱི་
སྒོ་སོགས་ནས་ལེགས་པར་བསམ་པ་དང༌། ཤི་ནས་ངན་འགྲོར་མི་སྐྱེ་བའི་གདེངས་
མེད་པས། དེར་སྐྱེས་ན་སྡུག་བསྔལ་དཔག་ཏུ་མེད་པ་ཡོད་ཚུལ་བསམ་པའི་སྒོ་ནས་
ཚེ་འདིའི་ཕུན་ཚོགས་ཐམས་ཅད་རྩྭ་རྩེའི་ཟིལ་པ་ལྟ་བུ་དང་། རལ་གྲིའི་སོར་ཆགས་
ཀྱི་སྦྲང་རྩི་ལྟ་བུར་བསམས་ནས། གསོད་སར་འཁྲིད་པ་ལ་རྒྱན་བཏགས་པ་ལྟ་བུར་
ཡིད་ལོག་གི་བར་དུ་བསྒོམ་དགོས། གཟུགས་སྒྲ་སོགས་འདོད་ཡོན་ལ་ཤིན་ཏུ་སྲེད་
ན༑ རྔོན་པའི་རྙི་ལ་སྤྲེའུ་ཐོགས་པ་བཞིན་དུ་ཆགས་ནས་ཕྱི་མ་ཕན་ཆད་ཀྱི་དོན་ལས་
ཤིན་ཏུ་ཉམས་པར་འགྱུར་བ་ཡིན་ཏེ། འཕགས་པ་རྒྱ་ཆེར་རོལ་པའི་མདོ་ལས། རྟག་
ཏུ་གཟུགས་སྡུག་མཆོག་དང་སྒྲ་སྙན་དང་། །དྲི་ཞིམ་རོ་མཆོག་རེག་པ་བདེ་བྱེད་པ།།
དུས་ངན་རྨི་ལ་འགྲོ་བ་འདི་དག་ཐོགས། །དཔེར་ན་རྔོན་པའི་རྙི་ལ་སྤྲེལ་ཐོགས་བཞིན།།
ཞེས་གསུངས་པ་ལྟར་བསམས་ཏེ་སྐྱེས་བུ་ཆུང་ངུའི་བསམ་པ་སྔོན་དུ་བཏང་ནས། སྦྱོར་
བ་དཀོན་མཆོག་གསུམ་ལ་སྐྱབས་སུ་འགྲོ་བ་དང༌། དེའི་བསླབ་བྱ་ལ་ཚུལ་བཞིན་དུ་
སློབ་ཅིང་། དགེ་སྡིག་གི་རྣམ་སྨིན་ཡིད་དུ་འོང་མི་འོང་འབྱིན་པར་བསམས་ནས་བླང་
དོར་མ་ནོར་བར་སྤྱོད་པ་ནི་སྐྱེས་བུ་ཆུང་དུ་ཐུན་མོང་བའི་ཆོས་སྐོར་ཡིན་པས། ལམ་
གཞན་གཉིས་ཀྱི་ཡང་རྩ་བར་ཤེས་པ་གནད་ཀྱི་དོན་པོར་ཟུངས་ཤིག འདི་ལྟར་འཆི་
བ་མི་རྟག་པ་དང་། ངན་སོང་གི་སྡུག་བསྔལ་ལ་ཤིན་ཏུ་འཇིགས་པའི་བློ་རྣལ་མ་ཞིག་
མ་སྐྱེས་ན་དད་པ་ཁ་ཞེ་མེད་པ་མི་སྐྱེ་བས། སྐྱབས་གནས་ལ་བློ་ལིངས་བསྐྱུར་མི་འབྱུང་།
དེ་མ་བྱུང་ན་ལམ་གཞན་ཕར་ཞོག་སྐྱབས་འགྲོ་ཡང་རྣམ་དག་ཅིག་མི་འབྱུང་བས་ནང་
པ་སངས་རྒྱས་པའི་ཆོས་གྲལ་དུ་མི་ཚུད། ལས་འབྲས་ལ་ཡིད་ཆེས་ཀྱི་དད་པ་མེད་ན་
བློ་རྩིང་ཆོས་སུ་འགྲོ་བས་ཁས་བླངས་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་

 
དང་མཐར་ཐུག་ཐར་པ་དང་ཐམས་ཅད་མཁྱེན་པ་སོགས་ངེས་ལེགས་ཀྱི་གོ་འཕང་རྣམས་
ཡོང་ས་མེད་པས། ཚུལ་འདི་ལ་ནུས་པ་ཅི་ཡོད་ཀྱིས་འབད་དགོས་ཏེ། ལུས་རྣམས་
བསྲུང་ཞིང་ངག་རྣམས་རབ་བསྡམས་ཏེ། །ཡིད་ཀྱིས་མི་དགེ་བ་དག་མི་བྱེད་ཅིང་། །ལས་
བསམ། ཞེས་སོ། །སྐྱེས་བུ་འབྲིང་དང་ཐུན་མོང་བའི་བསམ་པ་སྦྱོང་བ་ལ། སྲིད་པའི་བདེ་ལ་
རྒྱབ་ཕྱོགས་ཤིང་། །སྡིག་པའི་ལས་ལས་ལྡོག་བདག་ཉིད། །གང་ཞིག་རང་ཞི་ཙམ་
དོན་གཉེར། །སྐྱེས་བུ་དེ་ནི་འབྲིང་ཞེས་བྱ། །ཞེས་སྐྱེས་བུ་འབྲིང་དང་ཐུན་མོང་བའི་
ཆོས་སྐོར་བསམ་སྦྱོར་གཉིས་ལས། བསམ་པ་འཁོར་བ་སྤྱི་དང་བྱེ་བྲག་གི་སྡུག་བསྔལ་
པ་དང་། སྲིད་པའི་སྡུག་བསྔལ་ཉེ་བར་ཞི་བའི་ཐར་པ་ལ་དོན་གཉེར་མགོ་ལ་མེ་ཤོར་
བ་ལྟ་བུའམ། པང་དུ་དུག་སྦྲུལ་ལྷུང་བའི་མི་བཞིན་དུ་ལེ་ལོ་དོར་བའི་བརྩོན་འགྲུས་
ཤུགས་དྲག་བསྐྱེད་དགོས་ཏེ། དེ་ཡང་བཤེས་སྤྲིངས་ལས། མགོ་འམ་གོས་ལ་གློ་
བུར་མེ་ཤོར་ན། །དེ་དག་ཕྱིར་བཟློག་བགྱི་བ་བཏང་ནས་ནི། །ཡང་སྲིད་མེད་པར་
བགྱིད་སླད་འབད་འཚལ་ཏེ། །དེ་བས་ཆེས་མཆོག་དགོས་པ་གཞན་མ་མཆིས། །ཞེས་
གསུངས་པ་ལྟར། ཐར་པ་དོན་གཉེར་གྱི་བློ་ཁ་ཙམ་ཚིག་ཙམ་མ་ཡིན་པ་ཞིག་བསྐྱེད་
པ་ལ། འཁོར་བ་སྤྱི་དང་ཁྱད་པར་དུ་ཁྱབ་པ་འདུ་བྱེད་ཀྱི་སྡུག་བསྔལ་ལ་ཡིད་ཤིན་ཏུ་
འབྱུང་བའི་སྐྱོ་བ་མང་དུ་བསྒོམ་དགོས། འཁོར་བའི་སྡུག་བསྔལ་དེ་རང་ཐོག་ཏུ་བསམ་
དགེ་བ་ལ་ངམ་ངམ་ཤུགས་ཀྱིས་འཇུག རང་ཉམས་ལ་དཔགས་

 
ཏེ་སེམས་ཅན་གཞན་འཁོར་བའི་སྡུག་བསྔལ་གྱིས་མནར་བ་ལ་ཆེས་མི་བཟོད་པའི་སྙིང་
རྗེ་ཤུགས་དྲག་པོ་བསྐྱེད་ནས། ཐེག་པ་ཆེན་པོར་འཇུག་པའི་གཞི་ཐིངས་པ་ཡིན་པས་
ཤིན་ཏུ་གལ་ཆེ་སྟེ། སྤྱོད་འཇུག་ལས། སྡུག་བསྔལ་མེད་པར་ངེས་འབྱུང་མེད། །དེ་
སྙིང་རྗེ་སྐྱེ། །ཞེས་གསུངས་པ་ལྟར། སྐྱེས་བུ་ཆུང་འབྲིང་གཉིས་དང་ཐུན་མོང་བའི་
ལམ་གྱི་རིམ་པ་སྤྱི་དང༌། ཁྱད་པར་དུ་འཁོར་བའི་སྡུག་བསྔལ་བསྒོམས་པ་ནི་བྱང་ཆུབ་
རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེ། །ཞེས་གསུངས་པ་ལྟར་
ཡིན་པས། དེ་ཡང་སྐྱེས་བུ་འབྲིང་དངོས་ཀྱི་ལམ་ལ་འཁྲིད་ན། བསླབ་པ་གསུམ་གྱི་
རྣམ་གཞག་རྒྱས་པར་བསྟན་པའི་སྒོ་ནས་ཉན་རང་གང་རུང་གི་ལམ་ལ་འཁྲིད་པ་ཡིན་
ཀྱང་། འདིར་དེ་ལྟར་མ་ཡིན་པར། སྐྱེས་བུ་འབྲིང་དང་ཐུན་མོང་བའི་ལམ་འགའ་
ཞིག་སྐྱེས་བུ་ཆེན་པོར་འཁྲིད་པའི་ལམ་གྱི་སྔོན་འགྲོར་བྱས་ནས་བསྟན་པ་ཡིན་པས། དེ་
ལྟར་རང་ཉིད་འཁོར་བའི་ཕུན་ཚོགས་ལ་སྲེད་པ་རྨི་ལམ་དུ་ཡང་མི་སྐྱེ་བར། ཐར་པ་
དོན་གཉེར་བཅོས་མ་མ་ཡིན་པ་སྐྱེས་པའི་གང་ཟག་དེས་རང་ཉམས་ལ་དཔགས་ཏེ་གཞན་
འཁོར་བའི་སྡུག་བསྔལ་གྱིས་མནར་བ་རྣམས་ལ། བྱམས་སྙིང་རྗེ་བྱང་ཆུབ་ཀྱི་སེམས་
ཤུགས་དྲག་བསྐྱེད་ནས་གཞན་གྱི་སྡུག་བསྔལ་རྒྱུ་དང་བཅས་པ་གཏན་ནས་ཟད་པར་འདོད་
པའི་སྐྱེས་བུ་ཆེན་པོའི་ལམ་ལ་འཇུག་དགོས་ཏེ། ལམ་སྒྲོན་ལས། རང་རྒྱུད་གཏོགས་
པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་དག་ཟད་
པར་ཀུན་ནས་འདོད། །སྐྱེས་བུ་དེ་ནི་མཆོག་ཅེས་བྱ། །ཞེས་སྐབས་འདིར། འཁོར་

 
བའི་སྡུག་བསྔལ་ཉེ་བར་ཞི་བའི་ཐར་པ་ཙམ་ཉན་རང་གི་གོ་འཕང་ལ་ཡང་ཡོད་མོད་ཀྱང་།
ཉོན་སྒྲིབ་སྤངས་ཀྱང་ཤེས་སྒྲིབ་མ་སྤངས་པས། སྐྱོན་ཟད་པ་ཕྱོགས་རེ་བ་ཡིན་པ་དང་།
སྲིད་པའི་སྡུག་བསྔལ་ལས་གྲོལ་ཀྱང་ཞི་བའི་སྡུག་བསྔལ་ལས་མ་ཐར་བས་ན་རང་དོན་
ཡང་མཐར་མ་ཕྱིན་པས། གཞན་དོན་རྫོགས་པར་སྒྲུབ་ག་ལ་ནུས། དེའི་ཕྱིར་བློ་གྲོས་
ཕྱིན་བསྡུས་པ་ལས། འཇིག་རྟེན་དོན་བསྒྲུབ་ཚུལ་ལ་མཐུ་མེད་པའི། །ཐེག་པ་གཉིས་
པོ་གཏན་དུ་སྤང་བྱ་ཞིང༌། །ཐུབ་རྒྱལ་ཐེག་པ་སྙིང་རྗེའི་བསྟན་པ་ལ། །གཞན་ཕན་
རྗེའི་རྩ་བ་ཅན་གྱི་བྱང་ཆུབ་ཀྱི་སེམས་ལ་བློ་རིམ་གྱིས་སྦྱངས་ནས། མྱོང་བས་བསྡུས་
པ་རང་རྒྱུད་ལ་སྐྱེས་སྐྱེས་ཀྱི་བར་དུ་བསྒོམ་པ་ནི་ཐེག་པ་ཆེན་པོ་གཉིས་གང་གི་སྒོར་འཇུག་
ནའང་མེད་མི་རུང་ཡིན་པས་ཐུགས་དམ་གྱི་མཐིལ་དུ་བྱེད་པ་གནད་ཆེ། བྱང་ཆུབ་ཀྱི་
སེམས་མཚན་ཉིད་ཚང་བ་རྒྱུད་ལ་མ་སྐྱེས་ན་རྫུ་འཕྲུལ་མངོན་ཤེས་སོགས་ཡོན་ཏན་ཁྱད་
པར་ཅན་ཅི་འདྲ་ཞིག་ཡོད་ནའང་ཐེག་པ་ཆེན་པོའི་གྲལ་དུ་མི་ཚུད། དེས་མཚོན་སྦྱིན་
སོགས་ཕ་རོལ་ཏུ་ཕྱིན་པ་དྲུག་པོ་སོགས་ལ་ལེགས་པར་བསླབས་ཀྱང་། རྒྱལ་སྲས་
རིན་ཆེན་སེམས་དང་མི་ལྡན་ན། །སྦྱིན་པ་ཤེས་རབ་བར་དག་གི །སྤྱོད་པ་དྲུག་ལ་
བསླབས་བྱས་ཀྱང་། །རྟེན་དང་བྲལ་བ་ཉིད་ཀྱི་ཕྱིར། །ཕ་རོལ་ཕྱིན་པའི་མིང་ཡང་
བྱ་མཐར་ཐུག་པ་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་འདོད་པའི་སེམས་འདི་ཐེག་

 
ཐེག་ཆེན་ལམ་གྱི་གཞུང་ཤིང་ཡང་ཡིན་པར་ངེས་པ་རྙེད་པའི་སྒོ་ནས་ཆུ་བོའི་རྒྱུན་བཞིན་
དུ་མ་གྱུར་ན་བླ་ན་མེད་པའི་བྱང་ཆུབ་མི་ཐོབ་པར་མཐོང་ནས། སྦྱིན་སོགས་ཕར་ཕྱིན་
ལ་སློབ་ནུས་མི་ནུས་ལེགས་པར་བརྟགས་ནས། སློབ་ནུས་པར་མཐོང་བ་ན་འཇུག་སྡོམ་
བླངས་ཏེ། རྩ་ལྟུང་དང་ཉེས་བྱས་ཀྱི་ལྟུང་བ་སོགས་ཀྱིས་མ་གོས་པར་བྱས་ཏེ། རྒྱལ་
སྲས་ཀྱི་སྤྱོད་པ་སྤྱི་དང་བསམ་གཏན་གྱི་ངོ་བོ་ཞི་གནས་དང་། ཤེས་རབ་ཀྱི་ངོ་བོ་ལྷག་
མཐོང་ལ་སློབ་པ་ནི་སྔགས་ལ་འཇུག་པའི་ཐབས་བླ་ན་མེད་པ་ཞིག་ཡིན་ནོ། །གོང་
པའི་ལྟ་བ་གཉིས་ཕྱིན་ཅི་མ་ལོག་པ་ཞིག་རྒྱུད་ལ་སྐྱེ་དགོས་པས། སྐྱེས་བུ་ཆུང་འབྲིང་
གི་བསམ་པ་སོགས་ལམ་འདི་གཉིས་རྒྱུད་ལ་སྐྱེ་བའི་འགལ་རྐྱེན་སེལ་བ་དང་། མཐུན་
རྐྱེན་བསྒྲུབ་པའི་ཐབས་སུ་གོ་བ་ཞིག་བླ་མ་དམ་པའི་ཞལ་ལས་ཤེས་པར་བྱ་དགོས་ལ།
པ་འདི། ཕྱིན་ཅི་ལོག་གི་བློ་ཞིག་གིས་བསྐྱེད་པ་ཡིན་ཞིང་། དེའི་ནང་ནས་ཀྱང་མི་
རྟག་པ་ལ་རྟག་པར་འཛིན་པའི་བློ་དང་། སྡུག་བསྔལ་ལ་བདེ་བར་འཛིན་པའི་བློ་དང༌།
མི་སྡུག་པ་ལ་སྡུག་པར་འཛིན་པའི་བློ་དང་། གཞན་ལས་རང་ཉིད་གཅེས་པར་འཛིན་
པའི་བློ་དང་། མི་བདེན་པ་ལ་བདེན་པར་འཛིན་པའི་བློ་རྣམས་སྐྱེས་བུ་གསུམ་གྱི་ལམ་
གྱི་ཟློག་ཕྱོགས་ཡིན་པས། དང་པོའི་གཉེན་པོར་འཆི་བ་མི་རྟག་པ་བསྒོམ། གཉིས་
པའི་གཉེན་པོར་འཁོར་བ་དང་ངན་སོང་གི་སྡུག་བསྔལ་རྣམས་བསམ། གསུམ་པའི་
གཉེན་པོར་འདོད་ཡོན་གྱི་ཉེས་དམིགས་རྣམས་བསམ། བཞི་པའི་གཉེན་པོར་བྱམས་

 
སྙིང་རྗེའི་རྩ་བ་ཅན་གྱི་བྱང་ཆུབ་ཀྱི་སེམས་བསྒོམ། ལྔ་པའི་གཉེན་པོར་གནས་ལུགས་
སྟོང་ཉིད་ཀྱི་དོན་བསམ་པ་ནས་བློ་འབྱོངས་པའི་རྟགས་བྱུང་བྱུང་གི་བར་དུ་བསྒོམ་དགོས་
ཏེ། རྟགས་ཀྱང་ཇི་ལྟ་བུ་ཡིན་ཞེ་ན། པོ་ཏོ་བའི་ཞལ་ནས། དལ་འབྱོར་རྙེད་པར་
དཀའ་བ་གོ་གྱུར་ན། །འཆལ་བར་བློ་བདེར་སྡོད་པ་ག་ལ་སྲིད། །མི་རྟག་གོ་ཞིང་
འཆི་བ་ཤེས་གྱུར་ན། །ཡོ་བྱད་ཕུགས་སུ་གསོག་པ་ག་ལ་སྲིད། །ཚེ་ལ་ལོང་མེད་
སྙམ་དུ་ཤེས་གྱུར་ན། །ཤེས་བྱ་ཐམས་ཅད་སྦྱོང་བ་ག་ལ་སྲིད། །ངེས་པར་ཆོས་བདེན་
སྙམ་དུ་གོ་གྱུར་ན། །རྐྱེན་གྱི་སྟོབས་ཀྱིས་འགྱུར་བ་ག་ལ་སྲིད། །འདི་བས་ཕྱི་མ་
གཅེས་པར་གོ་གྱུར་ན། །ཚེ་འདི་འབའ་ཞིག་བསྒྲུབ་པ་ག་ལ་སྲིད། །སྡིག་པས་རང་
ལ་གནོད་པར་གོ་གྱུར་ན། །སྲོག་ལ་བབས་ཀྱང་བྱེད་པ་ག་ལ་སྲིད། །དགེ་བས་རང་
ལ་ཕན་པར་གོ་གྱུར་ན། །གཞན་ལ་ཡུས་སུ་བསྒོམ་པ་ག་ལ་སྲིད། །རྒྱུ་འབྲས་ལས་
ལ་ཡོད་པར་གོ་གྱུར་ན། །ལེ་ལན་གཞན་ལ་བདའ་བ་ག་ལ་སྲིད། །ངན་སོང་གསུམ་
ལ་འཇིགས་པའི་བློ་སྐྱེས་ན། །ཆོས་ལ་ངོ་ལྐོག་བྱེད་པ་ག་ལ་སྲིད། །འདོད་ལ་ཉེས་
དམིགས་ལྟ་བའི་བློ་སྐྱེས་ན། །བསོག་རུམ་འདོད་པས་གདུངས་བ་ག་ལ་སྲིད། །འཁོར་
བ་སྡུག་བསྔལ་ཡིན་པར་གོ་གྱུར་ན། །ཕུན་སུམ་ཚོགས་ལ་ཆགས་པ་ག་ལ་སྲིད། །སྙིང་
ནས་ཐར་པ་བསྒྲུབ་པའི་བློ་སྐྱེས་ན། །འདོད་ཡོན་ལྔ་ལ་ཆགས་པ་ག་ལ་སྲིད། །སེམས་
ཅན་ཀུན་ལ་མ་ཡི་བློ་སྐྱེས་ན། །ཕྲག་དོག་ངན་སེམས་སྐྱེ་བ་ག་ལ་སྲིད། །ཅེས་གསུངས་
པ་ལྟར་རོ། །ས་བཅད་གཉིས་པ་ཐུན་མོང་མ་ཡིན་པའི་དབང་དང་སྡོམ་པའི་སྐོར་ནི།
དེ་ལྟར་གོང་དུ་བཤད་པའི་ལམ་ཐུན་མོང་བས་རྒྱུད་མ་སྦྱངས་པར་གསང་སྔགས་ཀྱི་རྒྱུད་
བཤད་ན་སེང་གེའི་འོ་མ་རྫ་ལ་སོགས་པའི་སྣོད་དུ་བླུག་པའམ་བཞག་པ་ལྟར། སློབ་
དཔོན་དང་སློབ་མ་གཉིས་ཀ་ཚེ་འདི་ལ་སྡུག་བསྔལ་རྣམ་པ་མང་པོས་གཙེས་ཤིང་རིང་
པོར་མི་ཐོགས་པར་འཆི་བ་དང༌། མཆོག་ཐུན་མོང་གི་དངོས་གྲུབ་ལས་རིང་དུ་འགྱུར་

 
བ་སོགས་ཉེས་དམིགས་ཤིན་ཏུ་ཆེ་བ་ཡིན་ཏེ། རྡོ་རྗེ་ཕྲེང་བ་ལས། ཇི་ལྟར་སེང་གེའི་
འོ་མ་ནི། །ས་ཡི་སྣོད་དུ་བཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་
མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང༌།།
སྣོད་མིན་གསང་བ་རབ་བཤད་ན། །སློབ་དཔོན་དངོས་གྲུབ་ཉམས་པར་འགྱུར། །ཞེས་
སྣོད་དུ་རུང་མི་རུང་ལེགས་པར་བརྟག་དགོས། བརྟག་ཚུལ་ཡང་མྱུར་པོར་མ་ཤེས་
ན། ལོ་བཅུ་གཉིས་ལ་སོགས་པར་བརྟག་དགོས་ཏེ། རྒྱུད་རྡོ་རྗེ་ཕྲེང་བ་ལས། ཇི་
ལྟར་རིན་ཆེན་བརྡར་བ་དང༌། །གསེར་ནི་བསྲེགས་དང་བཅད་པས་ཤེས། །དེ་བཞིན་
བླ་མས་སློབ་མ་ཡང༌། །ལོ་ནི་བཅུ་གཉིས་བར་དུ་བརྟག །ཅེས་སོ། །འོ་ན་གསང་
སྔགས་ཀྱི་སྣོད་རུང་གི་སློབ་མ་དེ་ཇི་ལྟ་བུ་ཞིག་དགོས་ཞེས་པ་ལ། བཤད་རྒྱུད་རྡོ་རྗེ་
ཕྲེང་བ་ལས། །སློབ་མ་ཡོན་ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར།།
ཞེས་པའི་ལན་དུ། དད་ཅིང་བླ་མ་ལ་ཡང་གུས། །རྟག་ཏུ་དགེ་བའི་ལམ་ལ་གནས།།
རྟོག་པ་ངན་པ་ཐམས་ཅད་སྤངས། །ལུང་ནི་མང་དུ་ཐོས་པ་དང༌། །གསོད་པ་དང་ནི་
འཚེ་བ་སྤངས། །སེམས་ཅན་རྣམས་ནི་གདོན་པའི་བློས། །ཀུན་ཏུ་བརྩོན་དང་ཡང་
དག་ལྡན། །དེ་ལ་སོགས་པའི་ཡོན་ཏན་ལྡན། །དད་པ་ཆེན་པོའི་སློབ་མ་བཟང་། །ཞེས་
གསུངས། དེ་འདྲའི་སློབ་མ་དེ་གསང་སྔགས་ཀྱི་ཆོས་ལ་ཤིན་ཏུ་དད་ཅིང་། དེ་སྟོན་
པའི་བླ་མ་ལ་གུས་པ། རྟག་ཏུ་དགེ་བ་བཅུའི་ལམ་ལ་གནས་པ། ཚུལ་མིན་ཡིད་བྱེད་
ཀྱི་རྣམ་རྟོག་ངན་པ་སྤངས་པ། མདོ་རྒྱུད་དགོངས་འགྲེལ་དང་བཅས་པའི་ཐོས་པའི་
ཕ་རོལ་ཏུ་ཕྱིན་པ། བྱང་ཆུབ་ཀྱི་སེམས་ཀྱི་མི་མཐུན་ཕྱོགས་སྲོག་གཅོད་ཀྱིས་མཚོན་
པའི་སེམས་ཅན་ལ་གནོད་འཚེ་སྤངས་པ། སྡུག་བསྔལ་གྱིས་མནར་བའི་སེམས་ཅན་
རྣམས་འཁོར་བའི་སྡུག་བསྔལ་ལས་བཏོན་ཏེ་སངས་རྒྱས་ཀྱི་གོ་འཕང་ལ་འགོད་པར་
འདོད་པའི་བྱང་ཆུབ་མཆོག་ཏུ་སེམས་བསྐྱེད། དེས་ཀུན་ནས་བསླངས་པའི་ཕྱིན་དྲུག་

 
སོགས་ཀྱི་ལམ་བསྒོམ་པ་ལ་བརྩོན་པ་དང་ལྡན་པའི་ལམ་ཐུན་མོང་བས་རྒྱུད་སྦྱངས་པ་
ཞིག་ངེས་པར་དགོས་ཤིང་། དེ་ལྟར་སྦྱངས་ནས་ཀྱང་རྒྱུད་སྡེ་རྣམ་དག་ནས་བཤད་པའི་
དབང་བསྐུར་བའི་ཚུལ་ཇི་ལྟ་བ་བཞིན་དུ་བྱས་ནས། སྐུ་བཞིའི་ས་བོན་ཐེབས་ངེས་པ་
དང་སྒྲིབ་པ་བཞི་སྤོང་བའི་ནུས་པ་འཇོག་ཅིང་། ལམ་རྣམས་བཤད་པའི་སྣོད་རུང་ཞིག་
ངེས་པར་དགོས་ཏེ། རྒྱུད་རྡོ་རྗེ་ཕྲེང་བ་ལས། ཐོག་མར་སློབ་མ་གང་གི་ཚེ། །བློ་
ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་
ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་
ཤེས་ཀྱང༌། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་
འགྲོ། །ཞེས་པ་དང་། ཕྱག་ཆེན་ཐིག་ལེ་ལས། དང་པོར་རེ་ཞིག་གང་ཚེ་སློབ། །
ལན་ཅིག་དབང་རྣམས་ཀྱི་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་
སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་ནག་
མེད། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །
སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབད་
པ་ཐམས་ཅད་ཀྱིས། །བླ་མ་ལ་ནི་དབང་ནོས་ཞུ། །ཞེས་གསུངས་པ་ཡིན་པས། དེ་
ཡང་ཐོག་མར་དཀྱིལ་འཁོར་དུ་ཞུགས། དེ་ནས་བུམ་དབང་། གསང་དབང་། ཤེས་
རབ་ཡེ་ཤེས་ཀྱི་དབང་། དབང་བཞི་པ་རྣམས་རིམ་གྱིས་བསྐུར་ནས་རྒྱུད་སྣོད་རུང་དུ་
བསྒྲུབ་ཅིང་། དམ་ཚིག་དང་སྡོམ་པ་བསྲུང་བ་སོགས་ཀྱང་བྱ་དགོས་ཤིང༌། དེ་ལྟར་
མ་བྱས་པར་དཀྱིལ་འཁོར་དུ་ཞུགས་ནས་དབང་མ་ཐོབ་པ་དང་། ཐོབ་ཀྱང་དམ་ཚིག་
དང་སྡོམ་པ་མི་བསྲུང་བ་དང༌། ལྷ་དང་སྔགས་ཀྱི་དེ་ཁོ་ན་ཉིད་སོགས་གསང་སྔགས་
ཀྱི་གནད་རྣམས་བསྒྲུབ་ཚུལ་མི་ཤེས་པ་རྣམས་ཀྱིས་འབད་པ་ཆེན་པོས་བསྒྲུབ་ཀྱང་། མཆོག་
ཐུན་མོང་གི་དངོས་གྲུབ་གང་ཡང་མི་འགྲུབ་སྟེ། །མཉམ་སྦྱོར་ལས། དཀྱིལ་འཁོར་

 
དུ་ནི་མ་ཞུགས་ཤིང་། །དམ་ཚིག་རྣམས་ཀྱང་སྤངས་པ་དང༌། །གསང་བའི་དེ་ཉིད་
མི་ཤེས་པས། །བསྒྲུབས་ཀྱང་འགྲུབ་པར་མི་འགྱུར་རོ། །ཞེས་གསུངས། འོ་ན་ཇི་
འདྲ་བ་ཞིག་གི་བསྒྲུབ་དགོས་ན། གོང་དུ་ཇི་ལྟར་ཉེ་བར་བསྟན་པ་བཞིན་དབང་ཐོབ་
ཕྱིན་ཆད་ནས་དམ་ཚིག་དང་སྡོམ་པ་སྤྱོད་པར་བརྩོན་པ་སྟེ་ཚུལ་བཞིན་དུ་བསྲུང་བ་དང་རྒྱུད་
སྣོད་རུང་དུ་བྱས་པའི་དུས་ཀྱི་དཀྱིལ་འཁོར་གྱི་རྒྱུན་ལས་ནི་རྟེན་བརྟེན་པའི་འཁོར་ལོ་
སྟེ་དཀྱིལ་འཁོར་བསྒོམ་པ་སོགས་ཀྱི་དགོས་པ་ལ་བརྟེན་ནས་ཡང་དག་པའི་བླ་མའི་མན་
ངག་ཕུན་སུམ་ཚོགས་པ་དང་ལྡན་པས། །མཆོག་ཐུན་མོང་གི་དངོས་གྲུབ་འགྲུབ་པར་
འགྱུར་གྱི། དམ་ཚིག་སྤྱོད་པ་སོགས་ལ་མི་བརྩོན་པ་རྣམས་ཀྱིས་འགྲུབ་པར་འགྱུར་
བ་མིན་ཞེས་གསུངས་པ་ཡིན་ཏེ། ཇི་སྐད་དུ། ཇི་ལྟར་ཉེ་བར་བསྟན་པ་བཞིན། །ཕྱིས་
ནས་དམ་ཚིག་སྤྱོད་པར་བརྩོན། །སྣོད་དུ་བྱས་པའི་རྒྱུན་ལས་ནི། །འཁོར་ལོ་ལ་སོགས་
བསྒོམ་རིམ་གྱིས། །ཡང་དག་མན་ངག་ཕུན་ཚོགས་ཀྱིས། །འགྲུབ་པར་འགྱུར་གྱིས་
གཞན་དུ་མིན། །ཞེས་སོ། །དེ་ལྟར་མ་ཟད་བྱང་ཆུབ་ཀྱི་སེམས་རྒྱུད་ལ་མ་སྐྱེས་པའི་
གང་ཟག་དང་། གསང་སྔགས་ཀྱི་ཆོས་ལ་ཡིད་མི་ཆེས་པའི་ཐེ་ཚོམ་ཅན་དང༌། བླ་
མའི་བཀའ་ཚུལ་བཞིན་དུ་མི་སྒྲུབ་པ་དང་། དད་པ་མེད་པའི་མི་རྣམས་ཀྱིས་བསྐལ་
པ་བརྒྱ་ཕྲག་མང་པོར་བསྒྲུབ་ཀྱང་མཆོག་ཐུན་མོང་གི་དངོས་གྲུབ་མི་འགྲུབ་སྟེ། རྒྱུད་
རྡོ་རྗེ་རྩེ་མོ་ལས། བསྐལ་པ་བརྒྱ་ཕྲག་དག་ཏུ་ནི། །ཅི་སྟེ་མངོན་པར་བརྩོན་བྱས་ཀྱང༌།།
གང་ཟག་བཞིས་ནི་འཇིག་རྟེན་དུ། །བསྒྲུབ་ཀྱང་འགྲུབ་པར་མི་འགྱུར་ཏེ། །བྱང་ཆུབ་
སེམས་ནི་མ་སྐྱེས་དང་། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་སྤྱོད་
དང༌། །དད་པ་མེད་པས་འགྲུབ་མི་འགྱུར། །ཞེས་སོགས་གསུངས་པ་ལྟར། དེས་
ན་རིམ་གཉིས་ཀྱི་ལམ་བསྒོམ་པའི་སྔོན་རོལ་ཏུ་དབང་གིས་རྒྱུད་སྨིན་པ་ཞིག་ངེས་པར་
གལ་ཆེ་ཞིང་དབང་ནོས་དགོས་ན། དབང་བསྐུར་ནོད་པའི་བླ་མ་དེ་གང་བྱུང་བྱུང་ཞིག་

 
གིས་ཆོག་གམ་སྙམ་ན་མ་ཡིན་ཏེ། ལུས་ངག་ཡིད་གསུམ་ཉེས་སྤྱོད་ལས་ཚུལ་བཞིན་
དུ་བསྡམས་ནས། ཉེས་སྤྱོད་སྡིག་ལྟུང་གིས་མ་གོས་པ་དང་། རྒྱུད་དོན་སོགས་འབྱེད་
པར་ནུས་པའི་བློ་གྲོས་སམ་ཤེས་རབ་ཆེ་བ། མི་དང་མི་མ་ཡིན་པའི་གནོད་བྱེད་ལ་མི་
ཁྲོ་བར་གཞན་དོན་ལ་སོགས་པའི་དཀའ་སྤྱད་དང་ཆོས་ཟབ་མོ་ལ་མོས་པའི་བཟོད་པ་དང་
ལྡན་པ། སེམས་ཅན་ལ་ལྷག་པའི་བསམ་པ་དྲང་པོར་གནས་པ། འདོད་ཡོན་ལ་སྲེད་
པའི་དབང་གིས་རང་གི་ཉེས་པ་ཐབས་ཀྱིས་མི་མངོན་པར་བྱེད་ཅིང་ཡོན་ཏན་མེད་བཞིན་
དུ་ཡོད་པ་ལྟར་སྟོན་པའི་གཡོ་སྒྱུ་མེད་པ། སྔགས་དང་རྫས་སོགས་ཀྱི་སྒོ་ནས་ཞི་བ་
ལ་སོགས་པའི་ལས་སྒྲུབ་པར་ཤེས་པ། སེམས་ཅན་སྡུག་བསྔལ་དང་འབྲལ་འདོད་ཀྱི་
སྙིང་རྗེ་ཆེན་པོ་དང་ལྡན་པ། སྡེ་སྣོད་གསུམ་སོགས་ནང་རིག་པའི་གནས་རྣམས་ལ་
མཁས་པ། ཁྲོ་བོ་བཅུའི་བསྲུང་འཁོར་བསྒོམས་ནས་ཕྱིར་བཟློག་པ་དང་བྲིས་ནས་འདོགས་
པ་སོགས་ཕྱིར་བཟློག་པ་ལ་མཁས་པ། བུམ་དབང་སོགས་དབང་བཞི་བསྐུར་བའི་ཆོ་
ག་ཇི་ལྟ་བ་བཞིན་དུ་ཤེས་པ། ཞིང་བཅུའི་དགྲ་བགེགས་སོགས་འདས་མ་འདས་ཀྱི་
སྲུང་མ་དང་ཕྲལ་ནས་བསད་བསྐྲད་སོགས་མངོན་སྤྱོད་ཀྱི་ལས་རྣམས་འགྲུབ་པ། ལྷ་
ཡི་རྣལ་འབྱོར་ལ་བརྟེན་པའི་དབང་གིས་ཕྱོགས་སྐྱོང་བཅོ་ལྔ་ལྟ་བུ་ལ་གཏོར་མ་བྱིན་ནས་
འཕྲིན་ལས་ཚུལ་བཞིན་དུ་བསྒྲུབ་ཏུ་གཞུག་ནུས་པ། ཡི་གེ་འབྲུ་གསུམ་ལྟ་བུ་ངག་
བཟླས་དང་རྡོ་རྗེའི་བཟླས་པ་ལྟ་བུའམ་སྔགས་རྣམས་སྤེལ་ནས་བཟླ་ལུགས་མང་དུ་ཤེས་
པ་དང་། དབང་ཐོབ་ནས་དམ་ཚིག་དང་སྡོམ་པ་ལ་གནས་ནས་སྒྲུབ་ཐབས་ནས་འབྱུང་
བ་བཞིན་བསྒྲུབས་ཀྱང་དངོས་གྲུབ་མ་འགྲུབ་ན་ལྷ་ལ་ཕུར་བུ་འདེབས་པ་སོགས་དྲག་ཤུལ་
བསྒྲུབ་པའི་ཆོ་ག་ཤེས་པ། རབ་གནས་ནི་ལྷའི་སྤྱན་དབྱེ་ལ་ཟེར་བ་ཡིན་པས་གོ་བར་
ཟད་ལ། རས་བྲིས་དང་རྡུལ་ཚོན་ལྟ་བུའི་དཀྱིལ་འཁོར་བསྒྲུབ་ཅིང་། དེ་ལ་མཆོད་
བསྟོད་བྱས་ནས་མཉེས་པ་རང་ཉིད་དཀྱིལ་འཁོར་དེར་ཞུགས་ནས་དབང་ལེན་ཅིང་གཞན་

 
ལ་དབང་བསྐུར་གནང་བ་སོགས་ལ་མཁས་པ་སྟེ་ནང་གི་དེ་ཉིད་བཅུ་དང༌། རས་བྲིས་
དང་རྡུལ་ཚོན་སོགས་གཟུགས་ཅན་དང་ཏིང་ངེ་འཛིན་གྱི་དཀྱིལ་འཁོར་སོགས་གཟུགས་
ཅན་མ་ཡིན་པའི་དཀྱིལ་འཁོར་དང་། དང་པོའི་སྦྱོར་བའི་ཏིང་ངེ་འཛིན་སོགས་ལྷའི་
རྣལ་འབྱོར་ལ་མཁས་པ། སྒོམ་པའི་ལྷ་ལ་རྒྱས་འདེབས་པའི་ཕྱག་རྒྱ་རྣམས་དང་། སྟངས་
སྟབས་དང་འདུག་སྟངས་ལས་ལ་སྦྱོར་བ་སླར་བསྡུད་པ་བཞི་ནི། གཡས་བརྐྱང་སོགས་
དང༌། རྡོ་རྗེ་སྐྱིལ་ཀྲུང་བྱེད་པ་སོགས་དང་། བགེགས་བསྲུང་ཞིང་ཡེ་ཤེས་པ་སྤྱན་
དྲངས་པ་སོགས་དང་། མཆོད་པ་དང་བསྟོད་པ་སོགས་སྔོན་དུ་འགྲོ་བས་གཤེགས་སུ་
གསོལ་བ་ལ་སློབ་དཔོན་རབ་ཞི་བཤེས་གཉེན་གྱིས་བཤད། ཀུན་སྙིང་གིས་ལས་ལ་
སྦྱོར་བ་ཞི་རྒྱས་དབང་དྲག་བཞི་ལ་བཤད་ཅིང་། སྟངས་སྟབས་སོགས་སྔ་མ་དང་འདྲ་
བར་བཤད། ལྷ་བསྒོམས་ནས་སྔགས་ལ་སོགས་པའི་བཟླས་བརྗོད་དང་། ཐབ་ནང་
དུ་དཀྱིལ་འཁོར་བསྐྱེད་པའི་སྦྱིན་སྲེག་གི་མཆོད་པ་བྱས་ནས་ལས་བསྒྲུབ་པ་རྣམས་ནི་
ཕྱིའི་དེ་ཉིད་བཅུ་ཡིན་ཏེ། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན།།
བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་
ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །ཞེས་སོ། །དེར་
མ་ཟད་ཐིག་དང་ཚོན་གྱིས་རྟེན་བརྟེན་པའི་དཀྱིལ་འཁོར་འདྲི་བ་ལ་མཁས་པ། གཞན་
ལ་གསང་སྔགས་ཀྱི་ལམ་འཆད་པ་ལ་མཁས་ཤིང་། ཐེག་ཆེན་སྤྱི་དང་ཁྱད་པར་དུ་གསང་
སྔགས་ཀྱི་ཐེག་པ་ལ་དད་པ་བརྟན་པོ་ཐོབ་ཅིང་། དྲན་ཤེས་བཞིན་གྱི་དབང་པོ་ལོག་པའི་
ཡུལ་ལ་གཡེང་བ་ཚར་བཅད་ནས། སྒོ་གསུམ་ཉེས་སྤྱོད་ལས་བསྡམས་པ་རྣམས་དགོས་
ཏེ༑ བླ་ན
ཏེ༑ བླ་མ་ལྔ་བཅུ་པ་ལས། དཀྱིལ་འཁོར་བྲི་བའི་ལས་ལ་མཁས། །སྔགས་བཤད་
པ་ཡི་སྦྱོར་བ་ཤེས། །རབ་ཏུ་དང་ཞིང་དབང་པོ་དུལ། །ཞེས་སོགས་གསུངས་པས་
སོ༑ ༑དེ་དག་གི་དོན་བསྡུ་ན་བླ་མ་དེ་སྙིང་རྗེ་ཆེ་བ། ཐེག་ཆེན་སྤྱི་དང་བྱེ་བྲག་སྔགས་

 
ལ་དད་པ་བརྟན་པོ་ཐོབ་པ། ཐེག་པ་ཐུན་མོང་བ་དང་ཐུན་མོང་མ་ཡིན་པའི་བསྟན་བཅོས་
ལ་ལེགས་པར་སྦྱངས་ནས་མཁས་པར་ཤེས་པ། ཐར་འདོད་ཀྱི་གདུལ་བྱ་བློ་ཚོད་དང་
བསྟུན་པའི་ལམ་ལ་འཁྲིད་པའི་རིམ་པ་ལ་ཤིན་ཏུ་མཁས་པ། ལུས་ངག་ཡིད་གསུམ་
ཉེས་སྤྱོད་ལས་བསྡམས་ནས། དབང་པོ་ཤིན་ཏུ་དུལ་བ་དང་བཅས་པའི་ཆོས་ལྔ་དང་
ལྡན་པ་ཞིག་དགོས་ཏེ། སྒྱུ་འཕྲུལ་དྲ་བ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་
ལྡན་དྲང་ཞིང་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །དཀྱིལ་འཁོར་བྲི་
བའི་ལས་ལ་མཁས། །དེ་ཉིད་བཅུ་ནི་ཡོངས་ཤེས་ཤིང་། །སེམས་ཅན་ཀུན་ལ་མི་
འཇིགས་སྦྱིན། །ཐེག་པ་ཆེ་ལ་རྟག་དགའ་བ། །དེ་ནི་སློབ་དཔོན་ཡིན་པར་གསུངས།།
ཞེས་སོ། །གཞན་ཡང་ཞི་རྒྱས་དབང་དྲག་ལ་སོགས་པའི་ལས་བསྒྲུབ་པ་ལ་མཁས་
ཤིང་། དང་པོའི་སྦྱོར་བ་ལ་སོགས་པའི་ལྷའི་རྣལ་འབྱོར་གྱི་ཆོ་ག་ཤེས་པ། མཆོག་
ཐུན་མོང་གི་དངོས་གྲུབ་བསྒྲུབ་པའི་སྔགས་བཟླ་བ་ལ་མཁས་པ་དང་། གཞན་ཡང་རང་
གི་ཁས་བླངས་པའི་དམ་ཚིག་དང་སྡོམ་པ་སོགས་ཚུལ་ཁྲིམས་རྣམ་པར་དག་ཅིང་ཟང་
ཟིང་ལ་སོགས་པའི་སྦྱིན་པ་གཏོང་ཕོད་ཆེ་བ། གནོད་བྱེད་དང་སྡུག་བསྔལ་གྱིས་ཡིད་
མི་བསྐྱོད་པའི་བཟོད་པ་དང་། ཐོས་བསམ་སྒོམ་གསུམ་འཆད་རྩོད་རྩོམ་གསུམ་སོགས་
རང་གཞན་གྱི་དོན་འགྲུབ་པའི་བརྩོན་འགྲུས་མཆོག་དང་ལྡན་པ། ཉིན་མོ་དང་མཚན་
མོའི་དུས་སོགས་ནང་དུ་ཡང་དག་འཇོག་སྒོམ་ལ་ཞེན་པ། ལམ་ཡང་དག་དང་ལྟར་
སྣང་འབྱེད་པའི་ཤེས་རབ་དང་ལྡན་ཞིང༌། སྐུ་གཟུགས་ཀྱི་ཕྱག་ཚད་སོགས་བཟོ་ལ་
མཁས་པ་དེ་འདྲ་བ་ནི། བླ་མ་ལ་འོས་པའི་ཡོན་ཏན་ཕུན་སུམ་ཚོགས་པ་ཡིན་པས་རྡོ་
རྗེ་སློབ་དཔོན་ཞེས་བྱ་བར་འོས་པ་ཡིན་ཞིང་། ནང་གསང་བ་འདུས་པ་ལ་སོགས་པའི་
རིམ་གཉིས་ཀྱི་རྣལ་འབྱོར་འ་དགའ་ཞིང་ཕྱི་རོལ་ཏུ་སོ་སོ་ཐར་པའི་ཀུན་སྤྱོད་ལ་སྤྱོད་
པ་སྟེ་དེའི་སྡོམ་པ་དང་ལྡན་པ། ལྷག་པར་ཅན་དུ་སྔགས་ཀྱི་དམ་ཚིག་སྤྱི་དང་རྩ་ལྟུང་

 
གིས་མ་གོས་པའི་རྒྱུད་དག་པ། བླ་མ་མཐོང་བ་བརྒྱུད་པའི་ཕྱག་ལེན་བཞིན་དུ་དབང་
བསྐུར་བའི་ཆོ་ག་ལ་མཁས་པ། གཙོ་བོ་ལ་འབུམ། འཁོར་ལ་ཁྲི་ཕྲག་ལྟ་བུའི་བཟླས་
པ་ཁ་སྐོང་གི་སྦྱིན་སྲེག་དང་བཅས་པ་སོང་བ། ལྷའི་གནང་བ་ཐོབ་པ་རྣམས་དགོས་ཏེ།
གཏོང༌། །བཟོད་དང་བརྩོན་འགྲུས་མཆོག་དང་ལྡན། །ཉིན་དང་མཚན་དུ་བསྒོམ་ལ་
ཞེན། །ཤེས་རབ་ལྡན་ཞིང་བཟོ་ལ་མཁས། །བླ་མའི་ཕྱིར་ནི་ཡོན་ཏན་རྫོགས། །དཔལ་
ལྡན་སློ བ་དཔོན་ཞེས་ནི་བརྗོད། །ནང་ནི་གསང་བ་འདུས་པར་དགའ། །ཕྱི་རོལ་ཉན་
ཐོས་སྤྱོད་པ་སྐྱོང་། །དེ་ལྟའི་མན་ངག་རིམ་པ་ཡིས། །སློབ་མ་ལ་ནི་རྗེས་སུ་སློབ།།
དེ་ནི་སྟོན་པར་ཡོངས་སུ་ཤེས། །ཞེས་པ་དང་། རྡོ་རྗེ་གུར་ལས། རྩ་བའི་ལྟུང་བ་
རབ་འཇོམས་ཤིང་། །སྔགས་དང་རྒྱུད་ཀྱི་རབ་སྦྱོར་གྱིས། །འཇིག་རྟེན་རྣམས་ལ་
རྗེ་མེད་པ། ཞེ་སྡང་ཤིན་ཏུ་ཤས་ཆེ་བའམ་ཁྲོ་བའི་དབང་གིས་བསྟེན་པར་དཀའ་བ། ལུས་
ངག་གིས་གཞན་ལ་གནོད་པ་བྱེད་པ་ལ་དགའ་བའམ་གཞན་གྱིས་གནོད་པ་བྱས་པ་ལ་
འཁོན་འཛིན་དམ་པ། ལུང་གི་ཡོན་ཏན་སོགས་ཀྱིས་ཁེངས་སེམས་དང་ང་རྒྱལ་ཆེ་
བ༑ རང་གི་ཡོ་བྱད་དང་ཟང་ཟིང་གཞན་ལ་གཏོང་མི་ཕོད་པའི་ཀུན་འཛིན་དམ་པ། ལུས་
ངག་ཡིད་གསུམ་ཉེས་སྤྱོད་ལས་མ་བསྡམས་པའི་བསླབ་པ་ལྷོད་པ། རང་གི་ཡོན་ཏན་

 
ཡང་བླ་མ་ལྔ་བཅུ་པ་ལས། བློ་ལྡན་སློབ་མས་བླ་མར་ནི། །སྙིང་རྗེ་མེད་ཅིང་ཁྲོ་ལ་
གདུག །ཁེངས་ཤིང་ཆགས་ལ་མ་བསྡམས་དང༌། །སྤྱོམས་དང་བཅས་པར་མི་བྱའོ།།
ཞེས་པ་དང་། རྡོ་རྗེ་མཁའ་འགྲོ་ལས། གང་ཡང་ཁྲོ་དང་སྒྲ་ཅན་དང་། །ངག་ནི་ཤིན་
ཏུ་རྩུབ་པ་དང་། །ཡོན་ཏན་དག་གིས་ཆོག་ཤེས་པ། །དེ་ནི་བླ་མར་བསྟེན་མི་བྱ། །ཞེས་
པ་དང༌། མཁས་གྲུབ་ཐམས་ཅད་མཁྱེན་པས། བླ་མ་ཆོ་ག་རྒྱུད་བཞིན་མི་ཤེས་ཤིང་།།
དམ་ཚིག་སྡོམ་ལ་མི་གནས་རྣལ་འབྱོར་བྲལ། །བསྙེན་སོགས་མ་དག་གང་བྱུང་ལག་
ལེན་གྱིས། །སློབ་མ་རྗེས་འཛིན་དབང་གི་གཟུགས་བརྙན་ཡིན། །ཞེས་གསུངས་
པས། ད་ལྟ་རང་ཅག་རྣམས་ལམ་ཤིན་ཏུ་བགྲོད་དཀའ་བ་འཇིགས་པ་དང་བཅས་པ་ཞིག་
ལ༑ འཇིགས་པ་ལས་སྒྲོལ་བའི་སྐྱེལ་མའི་མི་བློ་ཐུབ་མི་ཐུབ་བརྟག་དཔྱད་མ་བྱས་པར།
གང་རུང་རུང་ཞིག་ལ་བློ་གཏད་ན་སྐྱེ་བོ་བླུན་པོའི་གྲངས་སུ་རྩི་མོད། དེ་ལས་སྲིད་
ཞིའི་འཇིགས་པ་ལས་བསྒྲལ་ནས་རྣམ་པ་ཐམས་ཅད་མཁྱེན་པའི་སར་འཁྲིད་པར་བྱེད་
པའི་བླ་མ་ལ་བརྟག་དཔྱད་ཅི་ཡང་མ་བྱས་པར་གང་བྱུང་བྱུང་ལ་ཐོག་མར་ཆོས་ཞུས་དེ་
ནས་སྐྱོན་རིགས་ཕྲན་བུ་མཐོང་བས་རྐྱེན་བྱས་ནས། དམ་ཚིག་ཉམས་པ་ནི་དམྱལ་བའི་
སྒོ་འབྱེད་ཁོ་ན་ཡིན་ཏེ། མཁས་གྲུབ་ཐམས་ཅད་མཁྱེན་པས། མོ་དང་རྩིས་ལུང་སྨན་
པའི་ངག་ཉན་པས། །དམ་ཚིག་སྡོམ་པ་སྤངས་པའི་སློབ་མ་ལ། །བརྒྱ་ཕྲག་དབང་
བསྐུར་འབུལ་བའི་བརྗེ་ཚོང་མཁན། དམྱལ་བའི་སྒྲུབ་ཐབས་དབང་གི་གཟུགས་བརྙན་
ཡིན། །ཞེས་སོགས་ཁུངས་མང་ངོ༌། །བླ་མ་མཚན་ཉིད་དང་ལྡན་པ་དགོས་ཞེས་
གོང་དུ་བཤད་པའི་མཚན་ཉིད་དང་ལྡན་པ་མ་རྙེད་ན་ཇི་ལྟར་བྱེད་ཅེ་ན། དེང་སང་སྙིགས་
མ་རྩོད་ལྡན་གྱི་དུས་འདིར། བླ་མ་རྣམས་སྐྱོན་དང་ཡོན་ཏན་འདྲེས་མར་བྱུང་ཞིང་ཡོན་
ཏན་ཁོ་ན་དང་ལྡན་ཞིང་སྐྱོན་དང་མ་འདྲེས་པའམ་སྡིག་པ་མེད་པ་ཞིག་རྙེད་དཀའ་བས།
གོང་དུ་བཤད་པའི་མཚན་ཉིད་རྣམས་ངོ་ཤེས་པར་བྱས་ཏེ། སྐྱོན་ཡོན་གང་ཤས་ཆེ་ལེགས་

 
སློབ་མ་རྣམས་ཀྱིས་ལེགས་པར་བསྟེན་དགོས་ཏེ། དོན་དམ་བསྙེན་པ་ལས། རྩོད་
མེད་ན། །གང་ཞིག་ཡོན་ཏན་ལྷག་པ་ལ་ནི་ལེགས་དཔྱད་ནས། །བུ་རྣམས་ཀྱིས་ནི་
དེ་ལ་བསྟེན་པར་འགྱུར་བའོ། །ཞེས་སོགས་གསུངས་པ་ལྟར་ཤེས་པར་བྱའོ། །འོ་
འདྲ་བ་ཞིག་དགོས་ཤེ་ན། གོང་དུ་རྡོ་རྗེ་ཕྲེང་བའི་ལུང་དྲངས་པ་ལྟར། ལམ་ཐུན་མོང་
ཡིད་དབང་སོགས་དབང་པོ་མ་ཉམས་པ་དང་། དད་པ་བརྩོན་འགྲུས་ལ་སོགས་པའི་
ཡོན་ཏན་དང་ལྡན་པ། ལམ་སོགས་བསྒོམ་པ་ལ་བར་ཆད་བྱེད་པའི་ནད་མེད་ཅིང་གཞན་
ལ་དད་ཅིང་ལམ་སྒྲུབ་པའི་བརྟུལ་ཞུགས་དང་ལྡན་པ་ཞིག་དགོས་པ་ལ། དེ་ལྟ་བུ་ཤིན་
ཏུ་དཀོན་ཏེ། གསང་བ་སྤྱི་རྒྱུད་ལས། སློབ་མ་ཡང་དག་མ་ཉམས་དང་། །ལྷག་
པར་ཡོན་ཏན་ལྡན་པ་དང་། །ནད་མེད་རིགས་ནི་བཙུན་པ་དང་། །དད་དང་བརྟུལ་
ཞུགས་ལྡན་པ་དཀོན། །ཞེས་གསུངས། གང་ལྟར་སངས་རྒྱས་ཆོས་དགེ་འདུན་ལ་
སོགས་པའི་དཀོན་མཆོག་གསུམ་ལ་བློས་ལིངས་བསྐྱར་གྱི་དད་པ་ཆེ་བ་རང་དོན་ཡལ་
བར་དོར་ནས་གཞན་དོན་ངལ་བ་མེད་པར་སྒྲུབ་པའི་ཐེག་པ་ཆེན་པོའི་ལུགས་ལ་དགའ་
བ༑ རྒྱ་ཆེན་བསོད་ནམས་ཀྱི་ཚོགས་མཐའ་ཡས་པ་གསོག་པར་འདོད་པའི་སེམས་དཔའ་
ཆེན་པོ་དེ་ནི་སྣོད་རུང་གི་གདུལ་བྱ་ཡིན་པར་ངོས་གཟུང་བར་བྱའོ། །གདུལ་བྱ་གང་
དག་གཟུགས་སོགས་ལང་ཚོའི་ཡོན་ཏན་དང་མི་ལྡན་ཡང་། །བདེ་བར་གཤེགས་པ་
སངས་རྒྱས་ཀྱི་མྱུར་ལམ་གསང་སྔགས་སྒྲུབ་པ་ལ་དོན་གཉེར་ཆེན་པོ་དང་ལྡན་ཞིང༌།

 
དུ་གཞུག་ཅིང་དབང་བསྐུར་བར་བྱ་སྟེ། དེ་ཡང་སྤྱི་རྒྱུད་ལས། དཀོན་མཆོག་གསུམ་
ལ་གང་དད་ཅིང་། །ཐེག་པ་ཆེན་པོའི་ལུགས་ལ་དགའ། །བསོད་ནམས་འདོད་པའི་
བསྒྲུབ་པ་ལ། །དོན་གཉེར་བརྩོན་པའི་སློབ་མ་ནི། །གཟུགས་ངན་ཡོན་ཏན་མི་ལྡན་
དུ་དབང་བསྐུར་བའི་དཀྱིལ་འཁོར་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཕྱིའི་
དཀྱིལ་འཁོར། ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར། བྷ་གའི་དཀྱིལ་འཁོར།
དོན་དམ་བྱང་ཆུབ་སེམས་ཀྱི་དཀྱིལ་འཁོར་དང་བཅས་པ་བཞི་ཡོད་ལ། དེའི་ནང་ནས་
བྲིས་ཀྱི་དཀྱིལ་འཁོར། གདུལ་བྱ་ཁྱད་པར་ཅན་དང་སློབ་དཔོན་གཉིས་ཀ་དམིགས་
པ་གསལ་ན་བསམ་གཏན་གྱི་དཀྱིལ་འཁོར། རྒྱུད་སྡེ་འོག་མ་གསུམ་ལ་ལུས་དཀྱིལ་
གྱི་དཀྱིལ་འཁོར་ལ་དབང་བསྐུར་བ་མེད་ཀྱང་བླ་མེད་ལ་དེ་ལ་བརྟེན་ནས་ཀྱང་དབང་བསྐུར་
བ་ཡོད་པས། སློབ་དཔོན་རྡོ་རྗེ་དྲིལ་བུ་པས། །དབང་བསྐུར་དཀྱིལ་འཁོར་སྔོན་འགྲོ་
བར། །རྡོ་རྗེ་འཆང་གིས་གསུངས་པ་སྟེ། །འོན་ཀྱང་དཀྱིལ་འཁོར་དེའི་རང་བཞིན།
ཅི་ཡིན་འདིར་ནི་བཤད་པར་བྱ། །རི་མོ་འབྲི་བའི་ལས་དང་ནི། །ཐིག་ལས་ཚོན་བཀྱེའི་
རིམ་པ་དང་། །འགྲོ་བ་འདི་ཀུན་རང་བཞིན་གྱིས། །གྲུབ་པའི་དཀྱིལ་འཁོར་གཉིས་
པའི་བསྒྲུབ་བྱ་དེ་མིན་ཏེ། །ཡང་དག་དོན་མཐོང་གྲོལ་ཕྱིར་རོ། །ཞེས། རྡུལ་ཚོན་
དང་རས་བྲིས་ཀྱི་དཀྱིལ་འཁོར་ལ་བཅོས་མ་དང་། ལུས་དཀྱིལ་ལ་མ་བཅོས་པའི་དཀྱིལ་

 
འཁོར་ཞེས་གསུངས་པ་ནི། རས་བྲིས་རྡུལ་ཚོན་གཉིས་རི་མོ་མཁན་སོགས་ཀྱིས་སྒྲུབ་
གཞི་གསར་དུ་བཅོས་པས་ན་བཅོས་མ་དང༌། ལུས་དཀྱིལ་ལ་མ་བཅོས་པ་ཞེས་པ་ནི།
རང་ཉིད་ཀྱི་ལུས་སོགས་གྲུབ་ཙམ་ནས་སྒྲུབ་གཞི་ཕུང་ཁམས་སྐྱེ་མཆེད། རྩ་དམས་
རྣམས་རང་ཆས་སུ་ཡོད་པས་ཡིན་ལ། དེ་ལྟར་དབང་བསྐུར་བ་ལ། ཐོག་མར་དཀྱིལ་
འཁོར་སོགས་བྲི་དགོས་པས། སློབ་མས་བླ་མ་ལ་རྡུལ་ཚོན་སོགས་ཀྱི་དཀྱིལ་འཁོར་
བྲི་བའི་ཕྱིར་ཡང་ནས་ཡང་དུ་གསོལ་པ་འདེབས་དགོས་ཏེ། རྡོ་རྗེ་མཁའ་འགྲོ་ལས།
སླར་ཡང་དཀྱིལ་འཁོར་བྲི་བའི་ཕྱིར། །སློབ་མ་ཡིས་ནི་བླ་མ་ལ། །ཡང་ནས་ཡང་
དུ་གསོལ་བར་བྱ། །ཞེས་སོ། །ཡང་སློབ་དཔོན་གྱིས་དཀྱིལ་འཁོར་བྲི་བ་སོགས་ཀྱི་
སྔ་རོལ་དུ། གང་དུ་དབང་བསྐུར་བའི་དཀྱིལ་འཁོར་དེའི་བདག་བསྐྱེད་སོགས་ལ་བརྟེན་
ནས་གཙོ་བོའི་བསྙེ ན་པ་འབུམ། འཁོར་རྣམས་ལ་ཁྲི་ཕྲག་རེ། ཡེ་ཤེས་འབེབས་པ་
ཁ་སྐོང་གི་སྦྱིན་སྲེག་དང་བཅས་པ་སྔོན་དུ་འགྲོ་དགོས་ཏེ། སྙིང་པོ་མདོར་བསགས་
ལས། སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་དེ་ཉིད་ནི། །ཤིན་ཏུ་
དུལ་བས་བསྟེན་པར་བྱ། །ལྷ་ནི་མཉེས་པར་མ་བྱས་ན། །བདག་ཉིད་རྣམ་པར་སུན་
འབྱིན་ཡིན། །ཞེས་དང༌། དཀྱིལ་ཆོག་བཞི་བརྒྱ་ལྔ་བཅུ་པ་ལས། དཀྱིལ་འཁོར་
ཅན་ལ་འབུམ་བཟླས་པའམ། །ཡང་ན་རང་གི་ལྷ་ཡི་འབུམ། །གཞན་གྱི་ཁྲི་སྟེ་ཡང་
ན་ནི། །འཁོར་ལོ་ཅན་གྱིས་བཀའ་གནང་བྲི། །ཞེས་སོ། །འདི་ལ་ནི་དཀྱིལ་འཁོར་
གཙོ་བོའི་སྔགས་འབུམ་མམ། རང་གི་མེ་ཏོག་གང་ལ་ཕོག་པའི་ལྷའི་སྔགས་འབུམ་
འདམ་ཁ་ཅན་དུ་བཤད་འདུག ལྷའི་གནང་བ་ཐོབ་ན་གྲངས་མ་སོང་ཀྱང་བྲིས་ཆོག་པ་
ཡིན་ལ། མདོར་ན་བསྐྱེད་རྫོགས་ཉམས་ལེན་གྱི་གནད་རྣམས་རིག་པའི་གང་ཟག་དེས་
སྐྱེ་བོ་ལ་སོགས་པའི་འདུ་འཛིས་དབེན་པའི་གནས་མཚན་ཉིད་དང་ལྡན་པར། རྟེན་བརྟེན་
པའི་དཀྱིལ་འཁོར་བསྒོམ་ནས་མྱོང་བ་ཐོན་པར་བྱ་ཞིང་། བསྒོམ་པས་སྐྱོན་དག་པ་སོགས་

 
དང་མཐུན་པར་འདུག་སྟེ། དཀྱིལ་ཆོག་ཕྲེང་བ་ལས། དེ་ཕྱིར་རིམ་གཉིས་དེ་ཉིད་
རིག །དབེན་པར་ཡང་དག་གནས་ནས་ནི། །ལྷ་ཡི་འཁོར་ལོ་བསྒོམ་པར་བྱ། །སྐྱོ་
ན་དེ་ཡི་གསང་སྔགས་བཟླས། །འཁོར་ལོའི་གཙོ་བོ་འབུམ་བཟླས་ཤིང་། །ཡང་ན་
བརྗོད། །ཞེས་སོ། །དེ་ཡང་དཀྱིལ་འཁོར་འབྲི་བའི་ཚེ་དཀྱིལ་འཁོར་འབྲི་བ་པོ་རང་
འབྱུང་བ་ལྟར། དབྱར་སོགས་དུས་ཞི་བ་དང་། གཟའ་དང་སྐར་མ་ཞི་བ་ལ་དཀྱིལ་
འཁོར་བྲིས་ནས་སྔགས་ཀྱིས་ཡེ་ཤེས་པ་སྤྱན་འདྲེན་བྱེད་པ་ནི་རང་གང་བསམ་པའི་མཆོག་
ཐུན་མོང་གི་དངོས་གྲུབ་ཐོབ་པར་འགྱུར་བ་ཡིན་ཏེ། སྤྱི་རྒྱུད་ལས། ཡང་དག་ཞི་
བའི་སེམས་ཀྱིས་ནི། །དུས་དང་ཚེས་གྲངས་ཞི་བ་ལ། །སྔགས་ཀྱིས་སྤྱན་འདྲེན་བྱེད་
པ་ནི། །བསམ་པའི་དངོས་གྲུབ་ཐོབ་པར་འགྱུར། །ཞེས་སོ། །གཟའ་སྐར་སོགས་
གནས་ངན་པ་དང་། རང་གིས་དཀྱིལ་འཁོར་བྲི་བའི་ཆོ་ག་མཚན་ཉིད་དང་མི་ལྡན་པར་
བྲིས་ན། ཉེས་པ་འབྱུང་བས་བླང་དོར་ཤེས་པའི་མཁས་པས་དེར་དཀྱིལ་འཁོར་བྲི་བར་
འཆི་བ་དང༌། ཚེས་གྲངས་སོགས་དགེ་བར་བྲིས་པ་ནི་དབང་བསྐུར་བ་སོགས་ཀྱི་ཆོ་
བཟང་པོ་དང་། བྱེད་པ་བཟང་བ་རྣམས་ལ་འབྲི་དགོས་སོ། །འོ་ན་དུས་གང་འདྲ་ཞིག་
ལ་འབྲི་བ་ཡིན་ན། སྟོན་ཟླ་འབྲིང་པོའི་བཅོ་ལྔ་ནས། དཔྱིད་ཟླ་ཐ་ཆུང་གི་བཅོ་ལྔའི་

 
སོགས་པའི་བར་ཆད་ཞི་བའི་ཕྱིར་དང་། རིམས་ནད་སོགས་གཅོད་པ་དང་། དེ་བཞིན་
དུ་དཀྱིལ་འཁོར་སྒྲུབ་མཆོད་ལྟ་བུ་བྱེད་ན་དཔྱད་མི་དགོས་པར། དབྱར་གྱི་དུས་སུ་ཡང་
བྲིས་པས་ཆོག ཚེས་གྲངས་ནི་ཡར་ངོའི་བཅོ་ལྔའམ། ཚེས་བཅུ་གསུམ། ཚེས་
བརྒྱད། བཅུ་བཞི། ཚེས་བཅུ་དང་བཅུ་གཅིག ཡར་ཚེས་གཅིག་གམ། ལྔའམ།
བདུན་ནམ། ཚེས་གསུམ་ལའང་བྲིས་ཆོག་ཅིང་། གཟའ་དང་ཚེས་གྲངས་གཉིས་ཀ་
རྗེས་སུ་མཐུན་ན། མར་ངོའི་དུས་སུའང་དཀྱིལ་འཁོར་བྲིས་པ་ལ་འགལ་བ་མེད་དེ།
གཟའ་གང་གི་དུས་སུ་འབྲི་ན། ཕུར་བུ། ཟླ་བ། པ་སངས། ནི་མ་རྣམས་བཟང་།
སྐར་མ་རྒྱལ། སྐག ས་ག མེ་བཞི། ནག་པ། ཐ་སྐར། སྣོན་ལ་སོགས་པ་དཀྱིལ་
འཁོར་བྲི་བའི་ལས་ལ་ཤིས། མདོར་ན་དེ་ལ་སོགས་པའི་ཞི་བ་དང་། རྒྱུ་སྐར་བཟང་
པོ་དག་ལ་བློ་དང་ལྡན་པས་དཀྱིལ་འཁོར་ཆོ་ག་བཞིན་དུ་བྲི་བར་བྱ་དགོས་ཏེ། གསང་
བ་སྤྱི་རྒྱུད་ལས། ཚེས་གྲངས་ངན་དང་དུས་མིན་དང་། །གནས་མིན་ཆོ་ག་མི་ལྡན་
པར། །མཁས་པས་དཀྱིལ་འཁོར་མི་བྲིའོ། །བྲིས་ན་དོགས་པ་མེད་པར་འཆི། །ཡུད་
ཙམ་གྱི་ནི་རྒྱུད་ཀུན་གྱིས། །བྱ་བའི་ཆོ་ག་རྣམས་ལ་ཤིས། །དེ་དག་ལ་སོགས་བཟང་
པོ་དང་། །བྱེད་པ་བཟང་ལ་རྟག་ཏུ་བྲི། །སྟོན་ཟླ་འབྲིང་པོའི་ཉ་ནས་ནི། །དཔྱིད་ཟླ་
ཐ་ཆུང་ཉ་ཡི་བར། །མཁས་པས་དཀྱིལ་འཁོར་ཆོ་ག་བཞིན། །རབ་ཏུ་འབད་པས་བྲི་
བར་བྱ། །བགེགས་ཀྱི་དཀྱིལ་འཁོར་ནད་གཅོད་དང༌། །དེ་བཞིན་སྒྲུབ་པའི་དཀྱིལ་
འཁོར་དག །དཔྱད་མི་དགོས་པར་དབྱར་ཡང་ནི། །མཁས་པས་དུས་བཞིན་བྲི་བར་
བྱ༑ ༑མཁས་པས་ཇི་སྐད་བཤད་པ་ཡི། །ཟླ་བ་ཡར་གྱི་ངོ་དག་ལ། །ཟླ་བ་ཉའམ་
བཅུ་གསུམ་མམ། ཚེས་བརྒྱད་དག་གམ་བཅུ་བཞི་ཡི། །ཚེས་བཅུ་དང་ནི་བཅུ་གཅིག་
གམ། །ཡང་ན་ཡར་གྱི་ཚེས་གཅིག་གམ། །ཚེས་ལྔའམ་ཡང་ན་ཚེས་བདུན་ནམ།།
ཡང་ན་ཚེས་གྲངས་གསུམ་ཡང་རུང་། །ཉི་མ་བཅུ་པོ་འདི་དག་ལ། །དཀྱིལ་འཁོར་

 
གསང་བ་སྤྱི་རྒྱུད་ལས། ཕུར་བུ་དང་ནི་ཟླ་བ་དང༌། །པ་ཝ་སངས་དང་ཉི་མ་བཟང་།།
ག་དང༌། །མེ་བཞི་ནག་པ་ཐ་སྐར་དང་། །སྣོན་ལ་སོགས་པ་དེ་དག་ནི། །དཀྱིལ
འཁོར་དག་ལ་རབ་ཏུ་ཤིས། །དེ་ལ་སོགས་པའི་ཞི་བ་དང་། །རྒྱུ་སྐར་དག་ནི་བཟང་
པོ་ལ། །བློ་དང་ལྡན་པས་དཀྱིལ་འཁོར་བྲི། །ཞེས་གསུངས་པ་ཡིན་པས། གཙོ་བོ་
རྡུལ་ཚོན་གྱི་དཀྱིལ་འཁོར་རྒྱུད་རྒྱ་གཞུང་རྣམས་ནས་མང་དུ་བསྔགས་པ་ཡིན་ལ། དེའི་
སྒོ་མང་ཞིང་སློབ་དཔོན་ཡང་དཀྱིལ་འཁོར་བྲི་བའི་ལས་ལ་སོགས་པ་ལ་མཁས་དགོས་
པའི་གནད་ཀྱིས་ཡིན་ལ། དེ་ཡང་སའི་ཆོ་ག་དང༌། སྟ་གོན། དངོས་གཞི། ས་
ཆོག་ལ་ས་བརྟག་པ་དང་། ལྟོ་འཕྱེ་བརྟག་པ། ས་མངོན་པར་བསླང་བ་དང་། མི་
མངོན་པར་བསླང་བ་དང་། ས་ཡི་བགེགས་ལ་སོགས་པ་སྦྱང་བ། ས་བཟུང་བ། བསྲུང་
སུ་བཟུང་། །གཉིས་པ་སྟ་གོན་གནས་པ་སྟེ། །ནུབ་གསུམ་པ་ནི་འཇུག་པ་ཡིན། །ཞེས
སོགས་གསུངས། རས་བྲིས་ཀྱི་དཀྱིལ་འཁོར་ལ་ས་བརྟག་པ་སོགས་མི་དགོས་ཤིང་།
ས་བཟུང་བའི་སྐབས་ཀྱི་ཆོ་ག་ནི་དཀྱིལ་འཁོར་གྱི་བདག་པོའི་གཟུགས་ཀྱིས་བཟུང་བ་
ལ་སོགས་པ་དང༌། དབང་བསྐུར་བའི་སྐབས་ལ་སོགས་པར་རང་ཉིད་ལྷའི་རྣལ་འབྱོར་
བསྒོམ་ནས་བགེགས་ལ་ཕུར་བུས་གདབ་པ། བཀའ་བསྒོ་བ། རྭ་གུར་སོགས་ཀྱི་

 
གོན་ལ། ས་ལྷ་སྟ་གོན། བུམ་པ་སྟ་གོན། སློབ་མ་སྟ་གོན་རྣམས་ཡོད། ལས་
བུམ་དང་རྣམ་རྒྱལ་གཉིས་ཀྱི་ནང་ནས། རྣམ་རྒྱལ་མཚན་ཉིད་དང་ལྡན་པ་བྱ་དགོས།
དེ་ཡང་མགྲིན་པའི་དཔངས་ལ་སོར་བརྒྱད། མགྲིན་པ་མཉམ་ཞིང་རྣམ་པར་མཛེས་པར་
བྱེད། མཆུ་འཕྱང་བ་ལ་སོར་གཉིས། ཁའི་རྒྱར་སོར་བཞི། ལྟོ་བའི་ལྡིར་ཆེ་སར་
་བ༑ རྡོལ་བུག་ལ་སོགས་པ་སྤངས་པ། ཅུང་ཟད་ཙམ་ཡང་གས་པ་མེད་པ། བུམ་པ་
ལྷ་གྲངས་དང་མཉམ་པའམ། བུམ་པ་ལྔ་། བརྒྱད་དགུ་སོགས་ཅི་རིགས་བྱེད་དགོས་
མཚན་ཉིད་ཚང་བ་བྱེད་དགོས་ཏེ། ཟུང་འཇུག་གསལ་བ་ལས། བུམ་པ་དེ་དག་ནང་
པ་མཐོ་ཞིང་རྣམ་པར་མཛེས། །ལྟོ་བའི་རྒྱར་ནི་མཐོ་ལྔའོ། །གལ་ཏེ་དེ་ལས་ཚད་
གཞན་ན། །ཡོན་བདག་དག་པར་འགྱུར་བ་མིན། །ནག་པོ་རྣམ་པར་སྤངས་པ་དང་།།
པར་བཟུང་། །རྡུལ་ཚོན་ལ་ནི་ལྷ་གྲངས་སམ། །ཡང་ན་བུམ་པ་ལྔ་བརྒྱད་དགུ། །ཞེས་
སོགས་གསུངས། དེ་ལྟ་བུའི་མཚན་ཉིད་དང་ལྡན་པའི་བུམ་པའི་ནང་དུ་གཞུག་རྒྱུའི་
ནང་རྫས་ནི། མུ་ཏིག གསེར། པདྨ་རཱ་ག བྱུ་རུ། མུ་མེན་ཏེ་རིན་པོ་ཆེ་ལྔ་། པད་
རག་མ་འབྱོར་ན་དེའི་ཚབ་ཏུ་དངུལ་ཟངས་དུང་གང་རུང་ངོ༌། །སཱི་ཧ་ར་སྟེ་སྟག་ཚེར་
བ༑ ཀཎྜ་ཀ་རི། ཨ་པཱ་ར་ཛི་ཏ་དཀར་པོ་སྟེ་གཞན་གྱིས་མི་ཐུབ་པ་དཀར་པོ་དབང་
གི་རབ་བྱེད་ནས་གསུངས་པ་ལྟར། མཎྜ་སྟེ་དབང་ལག །ཨུཏྤལ་ཏེ་སྨན་ལྔ་། ཏིལ།
ནས། མོན་སྲན། འབྲས་སོ་བ། གྲོ་སྟེ་འབྲུ་ལྔ་། ག་བུར། གུར་གུམ། ཙན་དན་
དཀར་དམར། གླ་རྩི་སྟེ་དྲི་ལྔ་། ཏིལ། ལན་ཚ། མར། བུ་རམ། སྦྲང་རྩི་སྟེ་སྙིང་

 
པོ་ལྔ་རྣམས་ཞིབ་པར་བརྡུངས་ཏེ། རས་ལ་སོགས་པ་གཙང་མས་དཀྲིས་ཏེ་བུམ་པའི་
ནང་དུ་གཞུག་ཅིང་། རང་རང་གི་སྔགས་བརྗོད་ལ་བྱིན་གྱིས་བརླབས་ནས། རྟ་གླང་
སོགས་ཀྱིས་མ་བགྲོད་པའི་འབབ་ཆུ་གཙང་མ་ནས་བླངས་པའི་ཆུས་བུམ་པའི་སུམ་གཉིས་
བཀང་། དམར་སེར་སོགས་ཁ་དོག་སྣ་ལྔ་གང་རུང་གི་དར་རས་སོགས་ཀྱིས་མགུལ་
ཆིངས། སྲད་བུ་དཀར་པོས་མགུལ་བར་ལན་བདུན་དུ་དཀྲི། རང་གི་སྔགས་བརྗོད་
ཅིང་། ཁ་རྒྱན་ནི་འབྲས་བུ་ཡལ་འདབ་དང་ལྡན་པའི་དྲི་ཞིམ་པའི་ཤིང་གི་རྒྱན་བྱ་སྟེ།
རྡོ་རྗེ་མཁའ་འགྲོ་ལས། ཁ་ནི་ཤིང་ལོ་གསར་པས་བཀང་། །ཞེས་གསུངས་སོ། །བུམ་
པ་ནི་དཀྱིལ་འཁོར་པའི་ལྷའི་གནས་ཡིན་པས། ཀུ་ཤ་ལ་སོགས་པའི་གདན་དུ་བཀོད།
མཆོད་ཡོན་འབུལ་བའི་ཕྱིར་དུ་དུང་ཕོར་སོགས་ལ་དྲི་བཟང་བཏབ་པའི་ཆུ་དང༌། ལྷའི་
ཐུགས་བདེ་བ་ཆེན་པོའི་ཡེ་ཤེས་མཚོན་པའི་གཟུངས་ཐག་རྡོ་རྗེ་རྣམས་དེའི་ཁར་བཞག
དེ་ཡང་སྨན་ལྔ་ཐུགས་རྗེ་ཆེན་པོའི་བྱང་ཆུབ་ཀྱི་སེམས་ཀྱི་རང་བཞིན། འབྲུ་རྣམས་
ཀྱང་ལྷའི་བདག་ཉིད། རིན་ཆེན་སྣ་ལྔ་སྐུའི་འོད་དཀྱིལ། སྙིང་པོ་ལྔ་ཡེ་ཤེས་ཐུགས་
ཀྱི་གནས་ལུགས། དྲི་ལྔ་ཚུལ་ཁྲིམས་ཀྱི་མཚོན་དོན་ཡིན། བུམ་པའི་ཁ་རྒྱན་དང་
མགུལ་ཆིངས་ཀྱིས་རྟ་བབས་ཀྱི་རྒྱན་མཚོན་པ་ཡིན་ཏེ། དེ་ཡང་མཉམ་སྦྱོར་གྱི་དཀྱིལ་
ཆོག་ལས། བུམ་པ་ལྷ་ཡི་གནས་ཡིན་ཏེ། །ཁ་བརྒྱན་མགུལ་ཆིངས་རྟ་བབས་བརྒྱན།།
གཟུངས་ཐག་ཐུགས་རྗེ་ཆེན་པོའི་རྟགས། །སྨན་ལྔ་ཐུགས་རྗེའི་བྱང་ཆུབ་སེམས། །འབྲུ་
རྣམས་ལྷ་ཡི་རང་བཞིན་ཏེ། །རིན་ཆེན་སྣ་ལྔ་སྐུ་ཡི་འོད། །སྙིང་པོ་ཡེ་ཤེས་ཐུགས་
ཀྱི་དབྱིངས། །སྤོས་སོགས་ཚུལ་ཁྲིམས་ཡོན་ཏན་རྒྱས། །ཞེས་སོ། །རྣམ་རྒྱལ་ལ།
ལྷ་གང་དང་གང་གི་བུམ་པ་ཡིན་པ་མི་ནོར་བའི་ཕྱིར་དུ། ལྷའི་ས་བོན། ཕྱག་མཚན་
སོགས་གུར་ཀུམ་ལ་སོགས་པའི་དྲི་བཟང་པོ་མཚལ་དང་སྦྱར་བའི་ཚོན་སོགས་ཀྱིས་རང་
མདོག་ཅན་དུ་བྲིས་ལ་བུམ་ནང་དུ་ལྷ་བསྐྱེད་ཚུལ་སོགས་ཆོ་ག་བཞིན་དུ་བྱེད་དགོས་ཏེ།

 
སློབ་དཔོན་ཀླུ་ཡི་བློས། དཀྱིལ་འཁོར་པ་ནི་ཐམས་ཅད་ཀྱི། །ས་བོན་ཡང་ན་མཚན་
མའང་རུང༌། །གུར་ཀུམ་ལ་སོགས་སྔོན་དུ་གསུངས། །མཁས་པས་བུམ་པའི་ལོགས་
ལ་བྲི། །ཞེས་པ་དང༌། རྡོ་རྗེ་མཁའ་འགྲོ་ལས། མཚན་མ་རང་རང་མདོག་ཏུ་བྱ། །
ཞེས་གསུངས་པ་ལྟར་བྱའོ། །འོ་ན་དཀྱིལ་འཁོར་དུ་དབང་བསྐུར་བའི་སློབ་མ་ལ་གྲངས་
སྟེ་ཆ་མི་བྱེད་པར་ཡ་ཡོང་བར་བྱས་ཏེ་དབང་བསྐུར་དགོས་པར་སྤྱི་རྒྱུད་ལས་གསུངས་
ཆོག་རྡོ་རྗེ་ཕྲེང་བ་ལས་ནི་སློབ་མ་ཟུང་དུ་གྱུར་པ་ཡང་རུང་བར་གསུངས་པས། དེ་གཉིས་
གང་བྱེད་ཅེ་ན། རྗེ་རིན་པོ་ཆེའི་སྔགས་རིམ་དུ། དེ་ལྟར་ནའང་བོད་ཀྱི་བླ་མ་མཁས་
པ་རྣམས་ཀྱི་ཕྱག་ལེན་ལ། སྤྱི་རྒྱུད་ལྟར་མཛད་པ་གནང་བས་དེ་བཞིན་བྱའོ། །ཞེས་
གསུངས། སྤྱི་རྒྱུད་ལས་ཇི་ལྟར་བཤད་ན། མཁས་པས་སློབ་མ་གཅིག་གམ་གསུམ།།
ལྔའམ་ཡང་ན་བདུན་དག་གམ། །ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་ཡོངས་
སོ༑ ༑དེར་མ་ཟད་སློབ་མ་ནང་ཕན་ཚུན་དུ་ཕྲག་དོག་འགྲན་སེམས་ཁྱད་དུ་གསོད་པའི་
བ༑ བླ་མ་ལ་ཡང་ཕན་སེམས་ཆེ་བ་ཞིག་དགོས་ཏེ། སྤྱི་རྒྱུད་ལས། མདོར་ན་སློབ་
མ་ཕན་ཚུན་དུ། །ནང་མི་གཤིན་པ་མི་བཟུང་ངོ༌། །གཅིག་ལ་གཅིག་ནི་སེམས་བཟང་
ཞིང༌། །ཞི་དུལ་བླ་མ་ལ་ཕན་པ། །ཞེས་གསུངས་པ་ནི་ཤིན་ཏུ་གལ་ཆེའོ། །དཀྱིལ་

 
བྲིས་ནས། ཇི་སྐད་བཤད་པའི་སློབ་མའི་ལས་རྣམས་བྱ་བ་འམ། ཡང་ན་རྐྱེན་འགའ་
ཏེ། གསང་བ་སྤྱི་རྒྱུད་ལས། སློབ་མ་ཡོངས་སུ་བཟུང་བ་གང༌། །སྟ་གོན་གནས་
་བྱ༑ ༑ཞེས་པ་དང༌། སློབ་མ་ཡོངས་སུ་བཟུང་བ་གང་། །གལ་ཏེ་རྐྱེན་འགའ་ཞིག་
གིས་ནི། །དེར་ནི་ཡོངས་པར་མ་གྱུར་ན། །གཞན་དག་དེ་ཡི་སྐྱིན་པར་གཞུག །ཅེས་
བ་འདེབས་ཤིང་མོས་པ་བཟུང་དུ་འཇུག་པ། སྡོམ་པ་བཟུང་ནས་བགེགས་བསྲུང་ཞིང་།
ར་པའི་སོ་ཤིང་དོར་ཞིང་། སྒོ་གསུམ་གྱི་སྡིག་སྒྲིབ་དག་པའི་ཁྱོར་ཆུ་སྦྱིན་པ། རྨི་ལམ་
མི་འཁྲུལ་པའི་ཕྱིར་དུ་ཀུ་ཤ་སྦྱིན། བསྲུང་སྐུད་བཏགས་ནས་བགེགས་བསྲུང་ཞིང༌།
སྤྲོ་བ་བསྐྱེད་དེ་ལས་སྔགས་ཀྱིས་བསངས་ནས། རྨི་ལམ་བརྟག་པར་གདམས་པ་དང་
ནས། ངན་ན་བཟློག་ཐབས་གསུམ་པོ་གང་རུང་བྱེད། མཎྜལ་འབུལ་ཞིང་གསོལ་བ་
ནས་ཐུན་མོང་བ་དང་ཐུན་མོང་མ་ཡིན་པའི་སྔོམ་པ་འཛིན་པ། ཐམས་ཅད་རྣལ་འབྱོར་
དུ་སེམས་བསྐྱེད་ཅིང་དཀྱིལ་འཁོར་གྱི་སྒོ་དབྱེ་ནས་སྐོར་ཕྱག་བྱེད་པ། ཡེ་ཤེས་དབབ་
ཅིང་ནམ་མཁའི་ཁ་དོག་བརྟག་པ། བདེན་སྟོབས་བརྗོད་ནས་ལྷ་ལ་མེ་ཏོག་དོར་ཞིང་
བརྟེན་པའི་དཀྱིལ་འཁོར་མངོན་སུམ་དུ་མཐོང་བའི་བརྡ་སྤྲོད་པ་སོགས་དཀྱིལ་འཁོར་

 
དུ་གཞུག་པའི་སྐོར་དང༌། དབང་དངོས་གཞི་ལས། དབང་བཞིའི་དང་པོ་བུམ་དབང་
ནི་རང་རང་གི་སྐབས་ཀྱི་གསོལ་འདེབས་མཎྜལ་དང་བཅས་པ། ནང་དབང་ཡོད་པ་རྣམས་
དྲངས་ནས། ཆུ། ཅོད་པན། རྡོ་རྗེ། དྲིལ་བུ། མིང་གི་དབང་རྣམས་མཐའ་རྟེན་དང་
པ་རྣམས་བརྡ་སྤྲོད་པ། རྡོ་རྗེ་སློབ་མའི་དབང་གི་སྐོར་དང༌། རྡོ་རྗེ་སློབ་དཔོན་གྱི་དབང་
ལ་སྔར་བཞིན་ནང་དབང་བསྐུར་ནས། སློབ་མ་རྡོ་རྗེ་འཆང་དུ་བསྐྱེད་པ་ལ། རྡོ་རྗེ་
དྲིལ་བུ་ཕྱག་རྒྱའི་དམ་ཚིག་སྦྱིན་པའི་སྒོ་ནས་དབང་བསྐུར་བ་དབང་གི་མཐའ་རྟེན་དང་།
དཀྱིལ་འཁོར་དང་ལྷའི་དེ་ཁོ་ན་ཉིད་སྟོན་པ། སྔགས་གཏད་ཅིང་། མིག་འབྱེད་པ།
མེ་ལོང་གི་དབང་། མདའ་གཞུའི་དབང་། ཆོས་བཤད་སྤྱི་དང་སོ་སོའི་རྗེས་གནང་།
རྡོ་རྗེའི་བརྟུལ་ཞུགས་སྟེར་ཞིང་། ལུང་བསྟན་དབུགས་དབྱུང་། དག་པ་དང་བཅས་
པ་རྣམས་བསྐུར་ཞིང༌། གསང་དབང་ལ་ཡོན་དང་ཕྱག་རྒྱ་མ་བླ་མ་ལ་འབུལ་བ། སློབ་
མ་རྣམ་སྣང་སོགས་སུ་བསྐྱེད་ནས། བླ་མ་དཀྱིལ་འཁོར་གྱི་གཙོ་བོ་ཡབ་ཡུམ་དུ་གསལ་
བ་སྙོམས་འཇུག་བྱས་པ་ལས་སངས་རྒྱས་ཡབ་ཡུམ་ཞུ་བའི་བྱང་སེམས་དཀར་དམར་
ཡབ་ཡུམ་གཉིས་ཀས་སློབ་མའི་ལྕེ་ཐོག་ཏུ་བཞག་ནས་མྱང་དུ་གཞུག་པ་སོགས་གསང་
བསྐྱེད་པ་ལ་བླ་མས་ཕྱག་རྒྱ་མ་བྱིན་ནས་མཁའ་གསང་བྱིན་གྱིས་བརླབས་ཏེ་བྱང་སེམས་
སྤྱི་བོ་ནས་ནོར་བུའི་རྩེ་མོའི་བར་དུ་བབས་པས་དགའ་བའི་ཡེ་ཤེས་སྐྱེས་པ་སོགས་ཀྱི་
བརྡ་སྤྱད། དབང་གི་དག་པ་རྣམས་བྱིན། དབང་བཞི་པ་ནི་སླར་ཡང་གསོལ་བ་བཏབ་
ནས། དབང་གསུམ་པ་དཔེར་བྱས་པའི་སྒོ་ནས། ཟུང་འཇུག་རྡོ་རྗེ་འཆང་ཐོབ་བྱ་དོན་
གྱི་དབང་བཞི་པ་སློབ་མའི་རྒྱུད་ལ་ཐོབ་ཚུལ་གོ་བ་བསྐྱེད་དུ་བཅུག་ནས་དག་པ་སྟེར་བ་

 
པ་དང༌། དེའི་དོན་བསམ་པ་དང་། བསྒོམ་པ་སོགས་ཀྱི་སྣོད་རུང་དུ་སྒྲུབ་པ་དང་།
ཆོས་ལོངས་སྤྲུལ་གསུམ། ཟུང་འཇུག་རྡོ་རྗེ་འཆང་དང་བཅས་པའི་སྐུ་བཞིའི་ས་བོན་
རྣམས་ད་ལམ་ཚོགས་ཆེ་བ་ལ་བསམ་ནས་འདིར་ཞིབ་པར་མ་བཀོད་པས་རྗེ་རིན་པོ་ཆེས་
ཚོགས་རྣམས་དཔང་དུ་བཞག་ནས་དམ་ཚིག་དང་སྡོམ་པ་ཚུལ་བཞིན་དུ་བསྲུང་བའི་མནའ་
ཆུ་སོགས་འཐུངས་ནས། མནའ་ཡི་སྙིང་པོ་བླངས་པ་ལས་འདས་ན་མཆོག་ཐུན་མོང་
གི་དངོས་གྲུབ་མི་འགྲུབ་པར་མ་ཟད་དམྱལ་བའི་སྒོ་འབྱེད་ཁོ་ན་ཡིན་པས། ཚེ་འདིའི་
སོ་སོའི་དམ་ཚིག་དང་སྡོམ་པ་རྣམས་སྲོག་དང་བསྡོས་ཏེ་བསྲུང་བར་བྱ་དགོས་ཏེ། སྡོམ
གསུངས་པ་ལྟར་རོ། །གཞན་ཡང་དཀྱིལ་འཁོར་དུ་བཅུག་ནས་དབང་བསྐུར་བ་འདི་
བསྐུར་བ་ཐོབ་པར་འགྱུར་ཞིང་། དེའི་མཐུས་གང་ཟག་དེས་ནི་ལམ་ལ་འབད་རྩོལ་གྱིས་

 
ཟག་དེས་ལམ་ལ་རྩོལ་བ་ཆེན་པོས་བསྒོམ་པ་ན་སྐྱེ་བ་འདིར་ལས་དབང་གིས་དངོས་གྲུབ་
མ་འགྲུབ་ཀྱང་། སྐྱེ་བ་གཞན་དུ་འབད་རྩོལ་མེད་པར་མཆོག་གི་དངོས་གྲུབ་ཐོབ་པར་
འགྱུར་ཞིང་། དབང་ཐོབ་ནས་དམ་ཚིག་དང་སྡོམ་པ་ཉམས་ན་དངོས་གྲུབ་ཁྱད་པར་
ཅན་ཐོབ་པ་ལྟ་ཅི་སྨོས། ངན་སོང་དུ་ལྷུང་ཞིང་མིའི་སྐྱེ་བ་ཡང་ཐོབ་པར་དཀའ་སྟེ། ས་
ར་ཧས། དབང་བསྐུར་ཡང་དག་སྦྱིན་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར།།
དེ་ཡི་སྐྱེ་བ་བདུན་ལ་ནི། །མ་བསྒོམ་པར་ཡང་དངོས་གྲུབ་ཐོབ། །གང་ལ་བསྒོམ་པ་
དང་ལྡན་ཞིང་། །གལ་ཏེ་དམ་ཚིག་སྡོམ་ལ་གནས། །སྐྱེ་འདིར་ལས་དབང་གིས་མ་
གྲུབ། །སྐྱེ་བ་གཞན་དུ་དངོས་གྲུབ་ཐོབ། །རེ་ཞིག་དམ་ཚིག་ཉམས་པ་ལ། །དངོས་
གྲུབ་ཐོབ་པ་ལྟ་ཞོག་གིས། །མིར་སྐྱེ་བ་ཡང་རྙེད་པར་དཀའ། །ཞེས་གསུངས་པ་ལྟར་
རོ༑ ༑དེར་མ་ཟད་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ལས་ཉམས་
ན་དེའི་དབང་གིས་བདུད་ཀྱི་བར་ཆད་ཀྱིས་ཟིན་པར་འགྱུར་ལ། དེ་ནས་ལས་ངན་སྣ་
ཚོགས་བསགས་ཏེ་ཚེ་འདིར་མཐོང་ཆོས་རང་ལ་སྡུག་བསྔལ་སྣ་ཚོགས་མྱོང་ཞིང༌། ཤི་
འཕོས་ནས་ཀྱང་ཐུར་དུ་བལྟས་ཏེ་དམྱལ་བར་འགྲོ་བར་གསུངས་ཏེ། སློབ་དཔོན་བྷ་
བི་ལྷས། གཞན་དུ་དམ་ཚིག་ལས་ཉམས་ན། །ཉམས་པ་བདུད་ཀྱིས་བཟུང་བར་འགྱུར།།
དེ་ནས་སྡུག་བསྔལ་མྱོང་འགྱུར་ཞིང༌། །ཐུར་དུ་བལྟས་ཏེ་དམྱལ་བར་འགྲོ། །ཞེས་
སོ༑ ༑གཞན་ཡང་གོང་དུ་བཤད་པའི་དམ་ཚིག་དེ་ལས་སྔགས་པས་ཡོངས་སུ་འདས་
ན༑ ངེས་པར་བདུད་དང་དེའི་རིགས་ཀྱི་ལྷ་དང་ཕྲད་ནས་བར་དུ་གཅོད་པར་བྱེད་ལ།
དེ་ལ་བརྟེན་ནས་ལུས་ལ་ནད་དང་སེམས་ལ་སྡུག་བསྔལ་ལ་སོགས་པ་སྒོ་དུ་མ་ནས་འཕེལ་
བར་འགྱུར་བ་དང་། ཤི་བའི་འོག་ཏུ་སྐྱེ་བ་གཞན་གྱིས་བར་མ་ཆོད་པར་སྤྱི་བོ་ཐུར་ལ་
བསྟན་ཏེ་དམྱལ་བར་འགྲོ་བ་ཡིན་ལ། རྩ་ལྟུང་མ་བྱུང་ཀྱང་སྦོམ་པོའི་ལྟུང་བ་བྱེད་པའི་
ཉེས་དམིགས་ཀྱིས་ཀྱང་བཤགས་སྡོམ་མ་བྱས་ན་འདི་ཕྱིའི་སྡུག་བསྔལ་འབྱུང་བ་སྔར་

 
གྱིས་རྩ་ལྟུང་དང་འདྲ་བར་ཤེས་པར་བྱ་དགོས་ཏེ། རྡོ་རྗེ་སྙིང་པོ་རྒྱན་ལས། དེ་ལས་
སྔགས་པས་ཡོངས་འདས་ན། །ངེས་པར་བདུད་དང་ཕྲད་པར་འགྱུར། །ནད་དང་སྡུག་
བསྔལ་འཕེལ་འགྱུར་ཏེ། །བསྟེར་མེད་སྤྱི་ཚུགས་དམྱལ་བར་འགྲོ། །སྦོམ་པོའི་ལྟུང་
བྱེད་ཉེས་དམིགས་ཀྱང་། །དེ་དང་འདྲ་བར་ཤེས་པར་བྱ། །ཞེས་གསུངས་པ་ཡིན་
པས། དམ་ཚིག་མིག་གི་འབྲས་བུ་ལྟར་བསྲུང་བ་གལ་ཆེ། །རྩ་ལྟུང་སོགས་ཀྱིས་
མ་གོས་ན། །ཚེ་འདིར་བསྐྱེད་རྫོགས་ཀྱི་ལམ་བསྒོམ་པ་མ་བྱུང་ཀྱང་། སྐྱེ་བ་བདུན་
ནམ་བཅུ་དྲུག་ཚུན་ལ་མཆོག་གི་དངོས་གྲུབ་འགྲུབ་པ་ནི་གོང་དུ་ལན་གཉིས་ཀྱི་བར་དུ་
བཤད་པ་ལྟར། དམ་ཚིག་ལྔ་བརྒྱ་པ་ལས། གལ་ཏེ་ལྟུང་བ་མེད་གྱུར་ན། །སྐྱེ་བ་
བཅུ་དྲུག་དག་ལ་འགྲུབ། །ཅེས་དང༌། བི་བྷུ་ཏི་ཙནས། མ་བསྒོམ་གྱུར་ཀྱང་ལྟུང་
མེད་ན། །སྐྱེ་བ་བཅུ་དྲུག་དག་ལ་འགྲུབ། །ཅེས་གསུངས་པ་རྣམས་ལ་ཐུགས་ངེས་
ཆེན་པོ་མཛད་ནས། དམ་ཚིག་དང་སྡོམ་པ་རྣམས་ལས་འགལ་མི་འགལ་ལེགས་པར་
བརྟག་ལ། མ་འགལ་བར་འདུག་ན་དགའ་བ་སྒོམ། གལ་ཏེ་རྩ་ལྟུང་གིས་གོས་པ་
སོགས་བྱུང་ན་ཇི་མི་སྙམ་དུ་མི་བཞག་པར་དབང་བསྐྱར་ནས་ལེན་པ་སོགས་དང་། དེ་
ཡང་མ་གྲུབ་ན་རང་ཉིད་ཀྱིས་བདག་འཇུག་བླངས་ཏེ་སོར་ཆུད་པ་ངེས་པར་བྱ་དགོས་
ཏེ༑ དཀྱིལ་ཆོག་ལས། གལ་ཏེ་བླ་མ་སྨོད་དེ་བཞིན། །དམ་ཚིག་བག་མེད་པར་
གྱུར་ན། །དེ་ཚེ་དཀྱིལ་འཁོར་ངེས་བྲིས་ལ། །བདེ་གཤེགས་རྣམས་ལ་སྡིག་པ་བཤགས།།
ཞེས་སོ། །དེ་འདྲ་བའི་དམ་ཚིག་དང་སྡོམ་པ་བསྲུང་བ་ནི་ཐོག་མར་ཤེས་དགོས་པ་ཡིན་
པས་དབང་གི་དུས་སུ་ཐུན་མོང་བ་བྱང་ཆུབ་སེམས་དཔའི་སྡོམ་པ་དང་ཐུན་མོང་མ་ཡིན་
པ་རིག་འཛིན་སྔགས་ཀྱི་སྡོམ་པ་གཉིས་ཀ་བླངས་པ་ཡིན་པས། བྱང་སེམས་ཀྱི་དབང་
དུ་བྱས་པའི་སྨོན་སེམས་ཀྱི་བསླབ་བྱ་རྣམས་དང་། འཇུག་སྡོམ་གྱི་མི་མཐུན་ཕྱོགས་
རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག རྒྱུད་སྡེ་བྱ་སྤྱོད་གཉིས་ལ་སྔགས་སྡོམ་ལེན་

 
རྒྱུ་མེད་པས་ཐུན་མོང་བ་བྱང་ཆུབ་སེམས་དཔའི་སྐབས་ནས་བཤད་པའི་སྡོམ་པའི་བཅས་
མཚམས་རྣམས་བསྲུང་བ་དང་། ཁོ་རང་གི་སྒོས་ཀྱི་དམ་ཚིག་འགའ་ཞིག་ཡོད་པ་རྣམས་
ཤེས་པར་བྱེད་དགོས། རྣལ་འབྱོར་རྒྱུད་དང་བླ་མེད་གཉིས་ལ་སྔགས་སྡོམ་ཡང་བླངས་
པས་རྩ་ལྟུང་བཅུ་བཞི། སྦོམ་པོ་བརྒྱད། རིགས་ལྔ་སྤྱི་དང་སོ་སོའི་དམ་ཚིག་དང་
སྡོམ་པའི་སྐོར་རྣམས་བློ་ལ་ངེས་པར་བྱས་ནས། འགལ་མིན་ལེགས་པར་བརྟག་དགོས་
སོ༑ ༑དམ་ཚིག་དང་སྡོམ་པའི་སྐོར་འདི་གཞན་ལས་ཀྱང་གལ་ཤིན་ཏུ་ཆེ་བ་ཡོད་ནའང་།
ད་ལམ་ཡིག་ཚོགས་ཆེས་དོགས་ནས་འབྲིར་མ་ལང་བས། འདི་སྐོར་ཁ་གསལ་བ་ཞིག་
མ་བྱུང་ན་དེང་དུས་ཀྱི་སྐྱེ་བོ་ཕལ་ཆེ་བ་རྣམས་བློ་གྲོས་ཤིན་ཏུ་རྟུལ་བའི་ཁྱེད་ཀྱིས་རྗེ་ཡབ་
སྲས་ཀྱི་གསུང་རྣམས་གོ་དཀའ་བར་འདུག་པས་སླར་འབྲི་བའི་འདུན་པ་བགྱིད་དོ། །ས་
བཅད་གསུམ་པ་བླ་མེད་ཀྱི་རྒྱུད་སྤྱིའི་འགག་བསྡོམས་ཨེ་ཝཾ་གྱི་དོན་བཤད་པ་ལ། །ལམ་
ལ་གྲངས་ངེས་དང་གོ་རིམ་བཤད་པ། དེ་ཉིད་ཀྱི་སྦྱང་གཞི་སྦྱོང་ཚུལ་བཤད་པ། ཨེ་
ཝཾ་གྱི་དོན་དངོས་བཤད་པའོ། །དང་པོ་ནི། དེ་ལྟ་བུའི་གོང་དུ་བཤད་པའི་ལམ་རིམ་
གཉིས་བསྒོམ་པའི་སྣོད་དུ་རུང་བའི་གང་ཟག་དེས་རིམ་གཉིས་བསྒོམ་པའི་སྔོན་རོལ་
ཏུ་ལམ་རིམ་གཉིས་ཡན་ལག་དང་བཅས་པ་ཐོས་པས་གཏན་ལ་ཕབ་པ། བསམ་བྱུང་
གིས་ཐེ་ཚོམ་གྱི་དྲི་མ་བསལ་ནས་བསྒོམ་པས་ཉམས་སུ་ལེན་དགོས་ཏེ། ཀྱེ་རྡོར་གྱི་
དཀའ་འགྲེལ་མུ་ཏིག་ཕྲེང་བ་ལས། བློ་གྲོས་མེད་ལ་ཐོས་མེད་མ་ཐོས་པ་ལ་བསམ་
པ་མེད། གཉིས་བྲལ་རྣལ་འབྱོར་མེད་ཅིང་རྣལ་འབྱོར་བྲལ་ལ་དངོས་གྲུབ་མེད། ཅེས་
གསུངས་པ་དང་། ཐོས་པ་རྫོགས་པར་བྱེད་པ་ཤེས་རབ་སྟེ། །བསམ་པ་དང་ནི་གཉིས་
པོ་ཡོད་གྱུར་ན། །བསྒོམ་པ་ལ་ནི་རབ་ཏུ་སྦྱོར་བ་ཡིན། །དེ་ལས་དངོས་གྲུབ་བླ་ན་
མེད་པ་ཐོབ། །ཅེས་པ་དང་། རིམ་ལྔ་ལས། གང་ཞིག་བླ་མ་ལ་གུས་དད་དང་ལྡན།།
མོས་པས་བསྙེན་བཀུར་ལ་ནི་རྟག་ཏུ་བརྩོན། །ཐོས་པ་འཛིན་གང་སློབ་མ་དམ་པ་ཡིན།།

 
ཞེས་གསུངས་པ་ལྟར་རོ། །ཉམས་སུ་ལེན་བྱའི་ལམ་དེ་ལ་གྲངས་ངེས་ཡོད་དམ་ཞེ་
ན། ཡོད་དེ། སྨིན་བྱེད་ཀྱི་ལམ་དང་གྲོལ་བྱེད་ཀྱི་ལམ་གཉིས་སུ་གྲངས་ངེས་པས་
བསྐྱེད་རིམ་ནི་རྫོགས་རིམ་གྱི་ལམ་རྣམས་རྒྱུད་ལ་སྐྱེ་བའི་དགེ་རྩ་སྨིན་བྱེད་ཡིན་ལ། རྫོགས་
རིམ་གྱི་ལམ་ནི་གྲོལ་བྱེད་ཡིན་པས་བསྐྱེད་རྫོགས་གཉིས་སུ་གྲངས་ངེས་པ་ཡིན་ནོ། །གོ་
རིམ་ངེས་པ་ཡིན་ནམ་མ་ཡིན་སྙམ་ན། དེ་ཡང་ངེས་པ་ཡིན་ཏེ། ཐོག་མར་བསྐྱེད་
རིམ་ལ་ལེགས་པར་བསླབས་ཤིང་། དེ་ནས་རྫོགས་རིམ་ལ་བསླབས་ན་རྫོགས་རིམ་
གྱི་ལམ་རྣམས་རྒྱུད་སྡེ་ནས་བཤད་པ་བཞིན་དུ་རྒྱུད་ལ་སྐྱེ་ཡི། དེ་ལས་བཟློག་ན་མི་
སྐྱེ་བས་བསྐྱེད་རྫོགས་གཉིས་སྐས་ཀྱི་གདང་བུའི་རིམ་པ་ལྟ་བུར་སློབ་དགོས་པར་རྡོ་རྗེ་
འཆང་གིས་གསུངས་པའི་ཕྱིར་ཏེ། རིམ་ལྔ་ལས། བསྐྱེད་པའི་རིམ་ལ་ལེགས་གནས་
ཤིང་། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་
ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་པ་ལྟར་རོ། །དེས་ན་ཐོག་མར་སྐུ་
གསུམ་ལམ་འཁྱེར་གྱི་གནད་ཡོངས་སུ་རྫོགས་པའི་བསྐྱེད་རིམ་གྱི་སྐབས་སུ། ཡར་
འབྲས་བུ་རྣམ་བྱང་གི་ཕྱོགས་དང་ཆོས་མཐུན་པར་བསྒོམ་པར་མ་ཟད་གཞིའི་སྐྱེ་འཆི་བར་
དོ་གསུམ་དང་དངོས་གནས་ལ་མི་མཐུན་ཡང་མོས་པ་ཡིད་བྱེད་ཀྱི་རྣམ་པ་མཐུན་པར་
བསྒོམ་པའི་བསྐྱེད་རིམ་ཞིག་སྔོན་དུ་མ་སོང་ན། གཞིའི་སྐྱེ་འཆི་བར་དོ་གསུམ་དང་
མོས་པ་ཡིད་བྱེད་ཙམ་མ་ཡིན་པར་རྣམ་པ་ཇི་ལྟ་བ་བཞིན་དུ་མཐུན་པའི་རྫོགས་རིམ་གྱི་
ལམ་རྣམས་རྒྱུད་ལ་ཕྱིན་ཅི་མ་ལོག་པར་སྐྱེ་མི་ཉན་པས། དེས་ན་རྫོགས་རིམ་གྱི་སྔོན་
དུ་བསྐྱེད་རིམ་བསྒོམ་དགོས་པ་ཡིན་ནོ། །བསྐྱེད་རིམ་ཡང་ཇི་འདྲ་བ་ཞིག་ལ་སློབ་པ་
ཡིན་ན། ལྷ་ཡབ་ཡུམ་སྐད་ཅིག་དཀྲོང་བསྐྱེད་བྱེད་པ་ལྟ་བུ་དང་། སྐུ་གསུམ་ལམ་
འཁྱེར་གྱི་གནད་མ་ཚང་བའི་རྟེན་བརྟེན་པའི་དཀྱིལ་འཁོར་བསྒོམ་པ་ལྟ་བུས་ནི་རྫོགས་
རིམ་ཟབ་མོ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་མི་འགྲོ་བས། དང་པོ་སྦྱོར་བའི་ཏིང་

ངེ་འཛིན་སོགས་སྐུ་གསུམ་ལམ་འཁྱེར་གྱི་གནད་ཚང་བ་ཞིག་དགོས། དེ་ལ་ཡང་བསྐྱེད་
རིམ་ཕྲ་རགས་གཉིས་ལས། རགས་པ་དྲན་པ་གཅིག་པའི་རྣལ་འབྱོར་ནི་གཅིག་ཏུ་ལྷ་
དྲན་པའམ། རང་ལྷ་དང་གཅིག་ཏུ་དྲན་པའི་རགས་པའི་རྣལ་འབྱོར་ལ་སྔོན་ལ་བསླབ་
ནས། སྟེང་གི་རྩྭ་རྩེར་ཕྱག་མཚན་ཕྲ་མོའམ། འོག་སྒོར་ཐིག་ལེ་ཕྲ་མོའི་ནང་ད་རྟེན་
ལ༑ གོ་རིམ་དེ་ལྟར་བསྒོམ་པ་ཡང་། འཕོངས་སློབ་པའི་སྐྱེས་བུ་རྣམས་ཀྱིས་ཐོག་
མར་འབེན་ཆེན་པོ་ལ་གནད་དུ་ཕོག་པར་སློབ། དེ་ནས་རིམ་གྱིས་ཆུང་དུ་བཏང་ནས།
མཐར་ཕྲ་མོ་ལ་གནད་དུ་བསྣུན་པ་དང་འདྲ་བ་ཡིན་ནོ། །དེ་ཡང་གདུལ་བྱས་ལམ་ལ་
རིམ་པ་བཞིན་ད་སློབ་བམ་གཅིག་ཆར་དུ་སློབ་ཅེས་དྲིས་པའི་ལན་དུ། སྤྱོད་བསྡུས་
ལས། སངས་རྒྱས་ཀྱི་ཐེག་པའི་བསམ་པ་ལ་ལོབས་པའི་ཚེ། རགས་པ་དྲན་པ་གཅིག་
པའི་རྣལ་འབྱོར་ལ་སློབ་བོ། །དེ་ལ་ལོབས་ནས་ཕྲ་བ་རྟོག་པའི་རྣལ་འབྱོར་ལ་སློབ་བོ།།
ཞེས་གསུངས་ཤིང༌། དེ་གཉིས་ཀྱི་ནང་ནས་རྫོགས་རིམ་གྱི་སྔོན་དུ་ངེས་པར་བསྒོམ་
པའི་བསྐྱེད་རིམ་ནི། རགས་པ་དྲན་པ་གཅིག་པའི་རྣལ་འབྱོར་ཡིན་ལ། ཕྲ་བ་རྟོག་
པའི་རྣལ་འབྱོར་མིན་ནོ། །ཕྲ་བ་རྟོག་པའི་རྣལ་འབྱོར་ནི་སེམས་དམིགས་པ་ལ་གོམས་
པ་མངོན་དུ་གྱུར་པ་ཐོབ་པའི་ཕྱིར་དུ་བསྒོམ་པ་ཡིན་པས། ངེས་པར་རྫོགས་རིམ་གྱི་
བྱ་ཀུན་རྫོབ་བདེན་པ་སྟེ། །འཆི་བའི་མིང་ཡང་དོན་དམ་བདེན་པ་ཡིན། །རིམ་གཉིས་
འདི་དག་བླ་མའི་དྲིན་གྱིས་ནི། །ཐོབ་པ་འདི་དག་མ་འོངས་སངས་རྒྱས་ཡིན། །ཞེས་
བསྐྱེད་རིམ་སྐྱེ་བ་སྦྱོང་བྱེད་དང༌། རྫོགས་རིམ་འཆི་བ་སྦྱོང་བྱེད་ཡིན་ཞེས་བསྐྱེད་རྫོགས་
གཉིས་ཀྱི་སྦྱང་གཞི་སོ་སོ་བ་བྱེད་ཀྱང་། རང་ལུགས་ལ་བསྐྱེད་རྫོགས་གཉིས་ཀའི་
སྦྱང་གཞི་སྐྱེ་འཆི་བར་དོ་གསུམ་ཡིན་པས། བསྐྱེད་རིམ་གྱི་ལམ་རྣམས་སྐྱེ་འཆི་བར་

དོ་གསུམ་དང་མོས་པ་ཡིད་བྱེད་ཙམ་གྱིས་རྣམ་པ་མཐུན་པར་བསྒོམས་ནས། སྐྱེ་འཆི་
བར་དོ་གསུམ་མངོན་འགྱུར་བ་ལ་གནོད་པ་བྱས་ཏེ། སྐྱེ་འཆི་བར་དོ་གསུམ་དང་རྣམ་
པ་ཇི་ལྟ་བ་བཞིན་དུ་མཐུན་པའི་རྫོགས་རིམ་གྱི་ལམ་རྣམས་རྒྱུད་ལ་སྐྱེ་བའི་དགེ་རྩ་སྨིན་
བྱེད་དུ་བྱས་ནས། སྐྱེ་འཆི་བར་དོ་གསུམ་སྦྱོང་བ་ཡིན་ལ། རྫོགས་རིམ་གྱི་ལམ་རྣམས་
གིས་གྲོལ་བའི་སྟོབས་ཀྱིས་འབྱུང་བ་རིམ་གྱིས་ཐིམ། སྣང་མཆེད་ཐོབ་གསུམ་འོད་
གསལ་དང་བཅས་པ་མངོན་དུ་གྱུར་ནས། གཞིའི་འཆི་བ་དང་། འཆི་བའི་འོད་གསལ་
གྱི་རླུང་སེམས་ཙམ་ལས་ལངས་པའི་གཞིའི་བར་དོ་དང་། བར་དོ་མའི་མངལ་དུ་སྐྱེ་
མིག་གི་སྤྱོད་ཡུལ་དུ་གྱུར་པ་ཡིན་པས། གཞིའི་ཆོས་གསུམ་པོ་དེ་དང་། རྣམ་པ་ཇི་
ལྟ་བ་བཞིན་དུ་མཐུན་པའི་རྫོགས་རིམ་གྱི་གནས་སྐབས་ཀྱི་ལམ་ཞིག་རྒྱུད་ལ་བསྐྱེད་དེ།
ཐ་མལ་གྱི་སྐྱེ་འཆི་བར་དོ་གསུམ་སྦྱངས་ནས། དེ་གསུམ་དང་རྣམ་པ་མཐུན་པའི་འབྲས་
དུས་ཀྱི་སྐུ་གསུམ་མངོན་དུ་བྱེད་པ་ཡིན་ལ། རྒྱུ་མཚན་དེའི་ཕྱིར་ན་གཞིའི་གནས་སྐབས་
ཀྱི་ཆོས་གསུམ་དང་རྣམ་པ་ཇི་ལྟ་བ་བཞིན་དུ་མཐུན་ཞིང་། དེ་གསུམ་དངོས་སུ་སྦྱོང་
བྱེད་ནི་རྫོགས་རིམ་གྱི་ལམ་ཡིན་ཞིང་བསྐྱེད་རིམ་ཡིན་ལ། འོན་ཀྱང་རྫོགས་རིམ་གྱི་
ལམ་རྣམས་སྐྱེ་འཆི་བར་དོ་གསུམ་དང་དངོས་སུ་རྣམ་པ་མཐུན་ཞིང་། དེ་དངོས་སུ་
སྦྱོང་ནུས་པ་ལ་སྐུ་གསུམ་རྒྱུད་ལ་སྐྱེ་བའི་དགེ་རྩ་སྨིན་བྱེད་གཅིག་དགོས་པ་ཡིན་པས།
དེ་ཡང་འཇིགས་བྱེད་ལྟ་བུ་ལ་མཚོན་ན། བསྐྱེད་རིམ་གྱི་ལམ་རྣམས་བསྒོམ་པས་ལྷག་
པའི་ལྷས་རྒྱུད་བྱིན་གྱིས་རློབ་ཅིང༌། ལས་ཀྱི་སྒྲིབ་པ་དག་པ་དང༌། བསོད་ནམས་ཀྱི་
ཚོགས་མཐུ་ཅན་དུ་གྱུར་ནས་རྫོགས་རིམ་གྱི་ལམ་རྣམས་རྒྱུད་ལ་སྐྱེ་བའི་འགལ་རྐྱེན་སེལ་
བ་དང་། མཐུན་རྐྱེན་སྒྲུབ་པ་ཡིན་མོད། ལྷག་པར་དུ་ཚོགས་ཞིང་མཆོད་པའི་འོག་

ཏུ་སྣོད་བཅུད་ཀྱི་སྡུད་རིམ་སོགས་བྱས་ནས། སྭ་བྷ་ཝ་དང༌། ཤན་ཏ་སོགས་ཀྱི་སྔགས་
དོན་དྲན་པས་སྤྲོས་པ་ཉེ་བར་ཞི་བའི་དེ་བཞིན་ཉིད་ཀྱི་དོན་བསྒོམ་པས་ནི། རྫོགས་རིམ་
པའི་སྐབས་ཀྱི་འཆི་བ་དང་རྣམ་པ་མཐུན་པའི་སྣང་མཆེད་ཐོབ་གསུམ་འོད་གསལ་དང་
བཅས་པའི་དགེ་རྩ་སྨིན་པར་བྱས་ཏེ་བརྒྱུད་ནས་འཆི་བ་སྦྱོང་བར་བྱེད། ཆོས་སྐུའི་ངང་
ལས་འབྱུང་བཞིའི་དཀྱིལ་འཁོར་གཞལ་ཡས་ཁང་གདན་དང་བཅས་པ་བསྒོམ་པས་ནི།
བར་དོ་གང་དུ་སྐྱེ་བ་ལེན་པའི་གནས་རི་རབ་གླིང་དང་བཅས་པ་འགྲུབ་པ་དང་མཐུན། གདན་
དབུས་མའི་སྟེང་དུ་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་བསྐྱེད་པས་ནི། གཞིའི་
བར་དོ་དང་ཆོས་མཐུན་པར་དཔེ་དོན་གྱི་འོད་གསལ་གྱི་རླུང་སེམས་ཙམ་ལས་བསྒྲུབ་པའི་
དག་མ་དག་གི་སྒྱུ་ལུས་འགྲུབ་པའི་དགེ་རྩ་སྨིན་པར་བྱས་ཏེ། བརྒྱུད་ནས་བར་དོ་སྦྱོང་
བར་བྱེད། མངོན་བྱང་ལྔ་ལས་འབྲས་བུ་རྡོ་རྗེ་འཛིན་པའི་སྐུ་རྫོགས་པར་བསྒོམ་པས་
ནི༑ གཞིའི་སྐྱེ་བ་དང་རྣམ་པ་མཐུན་པར་དག་མ་དག་གི་སྒྱུ་ལུས་པ་གཉིས་ཀྱིས་ཁམས་
རགས་པའི་སྤྲུལ་པའི་ལུས་བཟུང་ནས། གདུལ་བྱ་ཐུན་མོང་གི་དོན་མཛད་པའི་དགེ་
རྩ་སྨིན་པར་བྱས་ཏེ་བརྒྱུད་ནས་སྐྱེ་བ་སྦྱོང་པ་ཡིན་པས་བསྐྱེད་རྫོགས་གཉིས་ཀའི་སྦྱང་
གཞི་ནི་ཐུན་མོང་བ་ཡིན་ནོ། །འོ་ན་གཞིའི་སྐྱེ་འཆི་བར་དོ་གསུམ་དང་རྣམ་པ་ཇི་ལྟ་
བ་བཞིན་དུ་མཐུན་པའི་འབྲས་བུའི་སྐུ་གསུམ་པོ་དེ་ག་འདྲ་ཞིག་ཡིན་ཞེ་ན། དེ་ཡང་
འདི་ཡིན་ཏེ། སངས་རྒྱས་པའི་སྒྲིབ་པ་དང་བྲལ་བའི་ཐུགས་བདེ་བ་ཆེན་པོའི་ཡེ་ཤེས་
དེ་ཉིད་རང་བཞིན་དང་གློ་བུར་གྱི་དྲི་མ་རྣམ་པར་དག་པའི་ཆོས་ཉིད་དེ་བཞིན་ཉིད་ལ་མཉམ་
པར་བཞག་པའི་ངེས་ངོར་ཀུན་རྫོབ་གཉིས་སྣང་གི་སྤྲོས་པ་མཐའ་དག་ཉེ་བར་ཞི་བ་ཡིན་
ལ༑ དེ་བཞིན་དུ་གཞིའི་འཆི་བའི་ཚེ་ན་ཡང་སྙིང་ཁའི་རྩ་མདུད་ལས་དབང་གིས་གྲོལ་
ཏེ་ས་ཆུ་མེ་རླུང་སོགས་རིམ་གྱིས་ཐིམ་ནས་སྣང་མཆེད་ཐོབ་གསུམ་འོད་གསལ་དང་
བཅས་པ་ཉམས་སུ་མྱོང་བ་ཡིན་པས། སྤྱིར་སྟོང་པ་བཞི་ག་དང་ཁྱད་པར་དུ་འཆི་བ་

འོད་གསལ་གྱི་ཚེ་གཉིས་སྣང་རགས་པའི་ཡུལ་སྣང་ཐམས་ཅད་ཉེ་བར་ཞི་བའི་ཐོ་རངས་
ཀྱི་ནམ་མཁའི་རང་མདོག་ལྟ་བུ་སྟོང་སང་གི་རྣམ་པ་འབའ་ཞིག་འཆར་བས། འབྲས་
བུའི་ཆོས་སྐུ་དང་གཞིའི་འཆི་བ་གཉིས་རྣམ་པ་མཐུན་པ་ཡིན་ནོ། །དེ་བཞིན་དུ་ཆོས་
སྐུ་དེ་དང་ངོ་བོ་དབྱེར་མི་ཕྱེད་པའི་མཚན་དཔེ་གསལ་རྫོགས་ཀྱིས་སྤྲས་པའི་ལོངས་སྐུ་
དེ་ནི་རགས་པའི་ལུས་སྤངས་པའི་འཇའ་ལུས་རྡོ་རྗེའི་སྐུ་ཐ་མལ་པའི་མིག་གི་སྤྱོད་ཡུལ་
དུ་མ་གྱུར་པ་ཞིག་ཡིན་ལ། གཞིའི་བར་དོ་དེ་ཡང་འཆི་བ་འོད་གསལ་གྱི་བཞོན་པར་
གྱུར་པའི་རླུང་གིས་ཉེར་ལེན་དང༌། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་གྲུབ་
པ་ཁམས་རགས་པའི་ལུས་སྤངས་པའི་རླུང་སེམས་ཙམ་ལས་གྲུབ་པའི་ལུས་འཇའ་ཚོན་
ལྟར་ཐོགས་པ་མེད་ཅིང་ཐ་མལ་པའི་ཤའི་མིག་གི་སྤྱོད་ཡུལ་མ་ཡིན་པས་ན། འབྲས་
བུའི་ལོངས་སྐུ་དང་གཞིའི་བར་དོ་གཉིས་རྣམ་པ་མཐུན་པ་ཡིན་ནོ། །འབྲས་བུའི་སྤྲུལ་
སྐུ་དེ་ནི། ལོངས་སྐུ་ཐ་མལ་པའི་མིག་གི་སྤྱོད་ཡུལ་མ་ཡིན་པ་དེས་འཛམ་བུ་གླིང་
པའི་ཁམས་རགས་པའི་མིའི་ལུས་བཟུང་བ་ན། སོ་སོའི་སྐྱེ་བོ་ལས་དག་ཡན་ཆད་ལ་
དངོས་སུ་སྣང་བ་བཞིན་དུ་རླུང་སེམས་ཙམ་ལས་གྲུབ་པའི་བར་དོ་བ་དེ་ཕ་མའི་ཁུ་ཁྲག་
གི་དབུས་སུ་ཉིང་མཚམས་སྦྱར་ནས་མངལ་གྱི་གནས་སྐབས་ལྔ་རྫོགས་ཏེ་ཕྱི་རོལ་ཏུ་
བཙས་ནས་ཐ་མལ་པའི་མིག་གི་སྤྱོད་ཡུལ་དུ་འགྱུར་བ་ཡིན་པས། གཞིའི་སྐྱེ་བ་དང་
སྤྲུལ་སྐུ་གཉིས་རྣམ་པ་མཐུན་པ་ཡིན་ནོ། །དེ་ལྟ་བུའི་སྐུ་གསུམ་དངོས་གནས་དེ་ནི་
འབྲས་བུའི་སྐབས་སུ་ཡོད་མོད། དེ་དང་རྣམ་པ་མཐུན་པའི་ལམ་གྱི་སྐུ་གསུམ་ཞིག་
ཀྱང་ཡོད་པ་ཡིན་ལ། དེ་ཡང་གང་ཞེ་ན། ལུས་དབེན། ངག་དབེན། སེམས་
དབེན། སློབ་པའི་ཟུང་འཇུག་རྣམས་ཀྱི་གནས་སྐབས་སུ་སྲོག་རྩོལ་བསྒོམ་པ་ལ་བརྟེན་
ནས་འབྱུང་བ་ཐིམ་རིམ་གྱི་རྟགས་སྤྱི་དང་ཁྱད་པར་དུ་སྣང་མཆེད་ཐོབ་གསུམ་འོད་གསལ་
དང་བཅས་པ་ཉམས་སུ་མྱོང་བའི་ལམ་དུས་ཀྱི་དཔེ་དོན་གྱི་འོད་གསལ་རྣམས། འཆི་

བ་དང་རྣམ་པ་མཐུན་པའི་ལམ་གྱི་ཆོས་སྐུ་ཡིན་ལ། དེ་འདྲའི་ཚུལ་ཡང་འཛམ་བུ་གླིང་
བ་དང་ཡན་ལག་གི་རླུང་རྣམས་ཀྱིས་རང་རང་གི་རྩ་བའི་འགྲོ་སའི་གནས་རྙེད་པས་ས་
ཆུ་མེ་རླུང་འབྱུང་བ་རྣམས་ཀྱིས་རྣམ་ཤེས་ཀྱི་རྟེན་བྱེད་པའི་ནས་པ་རིམ་གྱིས་ཐིམ་ནས་
འཆི་སེམས་ཕྲ་བའི་སྣང་མཆེད་ཐོབ་གསུམ་དང་ཁྱད་པར་ནམ་མཁའ་སློད་བྱེད་ཀྱི་རྐྱེན་
གསུམ་དང་བྲལ་བའི་ཐོ་རངས་ཀྱི་ནམ་མཁའི་རང་མདོག་ལྟ་བུའི་སྤྲོས་པ་རགས་པ་ཉེ་
བར་ཞི་བའི་འཆི་བ་འོད་གསལ་ཉམས་སུ་མྱོང་བ་ཡིན་པས། དེ་དང་འདྲ་བར་ལུས་
ཡི་གེ་འབྲུ་གསུམ་དང་བཅས་པའི་རྡོ་རྗེའི་བཟླས་པ་བསྒོམ་པ་དང་། སེམས་དབེན་གྱི་
པའི་རྡོར་བཟླས་དང༌། རྗེས་གཞིག་གི་སྡུད་རིམ་བསྒོམ་པ་སོགས་དང༌། མ་དག་
པའི་སྒྱུ་ལུས་དང་སློབ་པའི་ཟུང་འཇུག་གི་སྐབས་སུ་བསམ་གཏན་གཉིས་དང༌། སྤྲོས་
བཅས་སྤྲོས་མེད་ཤིན་ཏུ་སྤྲོས་མེད་ཀྱི་སྤྱོད་པ་གང་རུང་ལ་བརྟེན་ནས་རོ་རྐྱང་གི་རླུང་དབུ་
མའི་ནང་དུ་འཆི་རིམ་བཞིན་དུ་ཞུགས་གནས་ཐིམ་གསུམ་བྱས་པ་ལས་བྱུང་བའི་ལམ་
དུས་ཀྱི་སྣང་མཆེད་ཐོབ་གསུམ་འོད་གསལ་དང་བཅས་པ་ཤར་ཏེ་དེའི་དུས་སུ་སྟོང་པ་
ཡང་སེམས་དབེན་ཐོབ་ནས་སྣང་མཆེད་ཐོབ་གསུམ་འོད་གསལ་དང་བཅས་པ་ནི། འཆི་
བའི་དུས་ཀྱི་སྣང་མཆེད་ཐོབ་གསུམ་དང་ཤིན་ཏུ་མཐུན་པ་ཡིན་ལ། བར་དོ་དང་རྣམ་
པ་ཇི་ལྟ་བ་བཞིན་དུ་མཐུན་པ་ནི། སེམས་དབེན་དཔེའི་འོད་གསལ་མཐར་ཐུག་གི་རླུང་
སེམས་ཙམ་ལས་གྲུབ་པའི་མ་དག་པའི་སྒྱུ་ལུས་དང༌། དོན་གྱི་འོད་གསལ་གྱི་རླུང་

སེམས་ཙམ་ལས་གྲུབ་པའི་དག་པའི་སྒྱུ་མའི་སྐུ་ཉིད་ཡིན་ནོ། །དེ་རྣམས་མཐུན་ཚུལ་
ནི་གཞིའི་བར་དོ་ལས་ཉོན་གྱིས་སྙིང་གའི་རྩ་མདུད་གྲོལ་བའི་དབང་གིས་འབྱུང་བ་རྣམས་
རིམ་གྱིས་ཐིམ་ནས་སྣང་མཆེད་ཐོབ་གསུམ་འོད་གསལ་དང་བཅས་པ་ཤར་ཏེ། ཕུང་
པོ་ཕྲ་རགས་ཕྱེ་ནས་འཆི་བ་འོད་གསལ་གྱི་བཞོན་པར་གྱུར་པའི་རླུང་སེམས་ཙམ་ལས་
གྲུབ་པའི་ཤིན་ཏུ་ཕྲ་བའི་ལུས་ཅན་ཡན་ལག་དང་ཉིང་ལག་ཐམས་ཅད་ཅིག་ཅར་དུ་གྲུབ་
པའི་རྫུས་སྐྱེས་ཐོགས་མེད་དུ་རྫུ་འཕྲུལ་གྱིས་འགྲོ་བ་ཡིན་པས། དེ་དང་འདྲ་བར་དག་
མ་དག་གི་སྒྱུ་ལུས་གཉིས་ཀྱང་སྙིང་གའི་རྩ་མདུད་བསྒོམ་སྟོབས་ཀྱིས་གྲོལ་ཏེ་ཕུང་པོ་
ཕྲ་རགས་འབྱེད་པའི་གདམས་ངག་ཁྱད་པར་ཅན་གྱིས་ས་ཆུ་མེ་རླུང་འབྱུང་བ་རིམ་གྱིས་
ཐིམ་པར་བྱས་པ་ལས། སྣང་མཆེད་ཐོབ་གསུམ་འོད་གསལ་དང་བཅས་པ་ཤར་བསྒོམ་
སྟོབས་ཀྱིས་ཕུང་པོ་ཕྲ་རགས་ཕྱེ་བ་ཡིན་ནོ། །ཕུང་པོ་ཕྲ་རགས་ཕྱེ་བའི་ཕྲ་བའི་རླུང་སེམས་
དེ་ཉིད་ལས་ཐ་མལ་པ་ལ་བར་དོ་ཡོང་རྒྱུའི་དོད་ལ་རྣལ་འབྱོར་པ་ལ་མཚན་དཔེས་སྤྲས་
པའི་ཡེ་ཤེས་ཀྱི་ལུས་ཅན་དབང་པོ་ཐམས་ཅད་ཅིག་ཅར་དུ་གྲུབ་ཅིང་རྫུ་འཕྲུལ་གྱིས་ཐོགས་
མེད་དུ་འགྲོ་བ་ཞིག་འབྱུང་བ་ཡིན་པས་སྒྱུ་ལུས་དེ་བར་དོ་དང་ཤིན་ཏུ་རྣམ་པ་མཐུན། དེར་
མ་ཟད་འཆི་བའི་འོད་གསལ་ལས་བར་དོ་གྲུབ་པ་ན། འོད་གསལ་གྱི་བཞོན་པའི་རླུང་
གི་ཆ་ཤས་གཅིག་ལས་བར་དོའི་ལུས་གྲུབ། དེ་དང་དུས་མཉམ་དུ་འོད་གསལ་དེའི་
ཆ་ཤས་གཅིག་ལས་ལུགས་ལྡོག་གི་ཉེར་ཐོབ། དེ་ལས་མཆེད་པ། དེ་ལས་སྣང་བ་
སོགས་རིམ་གྱིས་རླུང་ཇེ་རགས་ལ་སོང་བས་རང་བཞིན་བརྒྱད་ཅུའི་རྟོག་པ་རྣམས་འབྱུང་
ལ༑ དེ་ལ་བརྟེན་ནས་བར་དོ་མའི་མངལ་དུ་ཉིང་མཚམས་སྦྱར་བ་སོགས་ཀྱི་ཡང་སྲིད་
གྲུབ་ནས་ཕྱི་རོལ་ཏུ་བཙས་པ་སོགས་ཀྱིས་སྐྱེ་བ་འབྱུང་བ་ཡིན་ནོ། །དེ་བཞིན་དུ་དཔེ་
དོན་གྱི་འོད་གསལ་ལས་དག་མ་དག་གི་སྒྱུ་ལུས་གྲུབ་པ་དང་དུས་མཉམ་དུ་ལུགས་ལྡོག་
གི་ཉེར་ཐོབ་གྲུབ་ཅིང་། དེ་ལས་མཆེད་པ། མཆེད་པ་ལས་སྣང་བ་སོགས་ཀྱང་འབྱུང་

བ་ཡིན་ནོ། །དེ་ནི་བར་དོ་དང་ཤིན་ཏུ་མཐུན་པའི་དབང་དུ་བྱས་པ་ཡིན་གྱིས། རྣམ་
པ་མཐུན་པ་ཙམ་ནི་ལུས་དབེན། ངག་དབེན། སེམས་དབེན་གྱི་དཀྱིལ་སྟོད་མན་ཆད་
བ་གསམ་འོད་གསལ་དང་བཅས་པ་ཤར་ནས། དེའི་མཐར་སྒྲ་ལུས་
རྗེས་མཐུན་པར་ལངས་པའི་གནས་སྐབས་ནའང་ཡོད་དོ། །སྒྱུ་ལུས་རྗེས་མཐུན་པ་རྣམས་
བར་དོ་དང་རྣམ་པ་མཐུན་ཙམ་ལས། ཤིན་ཏུ་མཐུན་པ་མ་ཡིན་ཏེ། སྒྱུ་ལུས་རྗེས་མཐུན་
པ་ནི། དྷུ་ཏིའི་མར་སྣ་དང༌། སྙིང་གའི་དྷུ ཏིའི་མདུད་པའི་སྟེང་འོག་ལྟ་བུ་ལ་རླུང་
རགས་རིམ་ཞིག་ཐིམ་པས། འོད་གསལ་ལས་འཕེན་པའི་སྟོབས་ཀྱིས་ལྡང་བ་ན་བཞིན་
སུ་ཤར་བ་ཙམ་ཡིན་ལ། བར་དོ་དེ་ནི་ཡིད་ངོ་ཙམ་མ་ཡིན་པར་རླུང་སེམས་ཙམ་ལས་
རྣམ་པ་ཤིན་ཏུ་མཐུན་པ་མ་ཡིན་ནོ། །དེ་བཞིན་དུ་སྐྱེ་བ་དང་ཇི་ལྟ་བ་བཞིན་དུ་མཐུན་
པ་ནི། དག་མ་དག་གི་སྒྱུ་ལུས་དངོས་གནས་ལ་གྲུབ་པ་དེ་ཁམས་རགས་པའི་ཕུང་པོ་
རྙིང་པ་ལ་ཞུགས་ཏེ་ཐ་མལ་པའི་མིག་ཤེས་ཀྱི་ཡུལ་དུ་གྱུར་པ་ཡིན་ལ། དེ་སྐྱེ་བ་དང་
གྱི་གནས་སྐབས་ལྔ་རྫོགས་ཏེ་ཕྱི་རོལ་དུ་བཙས་པ་ན་ཐ་མལ་པའི་མིག་གི་སྤྱོད་ཡུལ་དུ་
གྱུར་ཏེ་ཐུན་མོང་གི་བྱ་བ་སྒྲུབ་ནུས་སུ་གྱུར་པ་དང་འདྲ་བར། དག་མ་དག་གི་སྒྱུ་ལུས་
གདུལ་བྱ་ལ་ཆོས་འཆད་པ་དང་། ལམ་གོང་མ་བསྒྲུབ་པ་སོགས་ཀྱི་བྱ་བ་རྣམས་བྱེད་
པ་ཡིན་ནོ། །གོང་གི་ས་བཅད་གཉིས་པ། བསྐྱེད་རྫོགས་ཀྱི་ལམ་གྱིས་སྦྱང་གཞི་སྦྱོང་

སྔ་མ་གློ་བུར་བའི་དྲི་མ་དང་བཅས་པ་དེའི་གཉེན་པོ་ལམ་བསྒོམ་ནས་སྦྱང་པས་སེམས་
ཀྱི་རིགས་འདྲ་ཕྱི་མ་གློ་བུར་གྱི་དྲི་མ་དང་བྲལ་བར་བྱེད་པའི་སྦྱང་གཞི་སྦྱོང་ཚུལ་གཅིག་
དང༌། ཆོས་ཉིད་ཀྱི་དོན་མངོན་དུ་གྱུར་པ་ལ་བགེགས་བྱེད་ཀྱི་དྲི་མས་བསྒྲིབས་ནས་
དོན་མངོན་དུ་མ་གྱུར་པ་དྲི་མ་དེའི་གཉེན་པོས་དྲི་མ་བསལ་ནས་ཆོས་ཉིད་ཀྱི་དོན་མངོན་
དུ་གྱུར་པ་ལ། ཆོས་ཉིད་སྦྱངས་ཞེས་པའི་སྦྱང་གཞི་སྦྱོང་ཚུལ་དང་། གང་ཟག་དང་
ཆོས་ཀྱི་བདག་འཛིན་གཉེན་པོས་སྦྱོང་བ་ལྟ་བུའི་རིགས་འདྲ་ཕྱི་མ་སླར་སྐྱེ་མི་རུང་དུ་
བྱས་པའི་སྒོ་ནས་སྦྱོང་བ་དང་གསུམ་བཤད་འདུག་པས། སྦྱོང་ཚུལ་གསུམ་པོ་དེ་གང་
ཡིན་ཞེ་ན་སྐབས་འདིར་བསྐྱེད་རྫོགས་ཀྱི་ལམ་གྱིས་སྐྱེ་འཆི་བར་དོ་གསུམ་སྦྱོང་བ་ནི།
གོང་དུ་བཤད་པའི་སྦྱོང་ཚུལ་གསུམ་པོ་དེ་གང་ཡང་མིན་གསུངས། དེའི་རྒྱུ་མཚན་
སྦྱོང་ཚུལ་དང་པོ་མ་ཡིན་ཏེ། སྦྱོང་ཚུལ་དང་པོ་ལ་སེམས་ཀྱི་རིགས་འདྲ་སྔ་མ་དྲི་བཅས་
སུ་ཡོད་པ་གཉེན་པོས་སྦྱངས་ནས་སེམས་ཀྱི་རིགས་འདྲ་ཕྱི་མ་དྲི་བྲལ་དུ་བསྐྱེད་པ་གང་
ཞིག འདིར་སྐྱེ་འཆི་བར་དོ་གསུམ་ཀྱི་རིགས་འདྲ་སྔ་མ་དྲི་བཅས་སུ་ཡོད་པ་བསྐྱེད་
རྫོགས་ཀྱི་ལམ་བསྒོམ་ནས་སྐྱེ་འཆི་བར་དོ་གསུམ་གྱི་རིགས་འདྲ་ཕྱི་མ་སྒྲིབ་བྲལ་དུ་བྱར་
མེད་པའི་ཕྱིར་ཏེ། སྐྱེ་འཆི་བར་དོ་གསུམ་དངོས་གནས་པ་ཡང་ཡིན་དྲི་མ་དང་བྲལ་
བ་ཡང་ཡིན་པའི་གཞི་མཐུན་པ་མི་སྲིད་པའི་ཕྱིར་རོ། །སྦྱོང་ཚུལ་གཉིས་པ་ཡང་མ་
ཡིན་ཏེ། ཆོས་ཉིད་ཀྱི་དོན་མངོན་དུ་གྱུར་པ་ལ་སྒྲིབ་བྱེད་ཀྱི་དྲི་མ་ཡོད་པ་གཉེན་པོས་
བསལ་ནས་ཆོས་ཉིད་ཀྱི་དོན་མངོན་དུ་གྱུར་པར་བྱེད་པ་ཡིན་མོད། འདིར་སྐྱེ་འཆི་བར་
དོ་གསུམ་མངོན་དུ་གྱུར་པ་ལ་སྒྲིབ་བྱེད་ཀྱི་དྲི་མ་ཡོད་པ་དེ་བསྐྱེད་རྫོགས་ཀྱི་ལམ་བསྒོམ་
ནས་སྐྱེ་འཆི་བར་དོ་གསུམ་མངོན་དུ་གྱུར་པ་ལ་སྒྲིབ་བྱེད་ཀྱི་དྲི་མ་བསལ་མི་དགོས་པའི་
ཕྱིར་ཏེ། སྐྱེ་འཆི་བར་དོ་གསུམ་ཐ་མལ་པ་ལ་མངོན་དུ་གྱུར་ཟིན་པའི་ཕྱིར་རོ། །སྦྱོང་
ཚུལ་གསུམ་པ་ཡང་མ་ཡིན་ཏེ། བདག་འཛིན་སྤོང་བ་ལ་ནི་བདག་འཛིན་དེ་དང་འཛིན་

སྟངས་མི་མཐུན་པའི་བདག་མེད་ཀྱི་དོན་བསྒོམས་ནས། བདག་འཛིན་གཉིས་སླར་
སྐྱེ་མི་རུང་གི་ཆོས་ཅན་དུ་བྱས་ནས་སྤོང་བ་ཡིན་ལ། འདིར་ནི་སྐྱེ་འཆི་བར་དོ་གསུམ་
དང་རྣམ་པ་མི་མཐུན་པའི་ལམ་བསྒོམ་ནས། སྐྱེ་འཆི་བར་དོ་གསུམ་སྤོང་བ་མ་ཡིན་
པར་བསྐྱེད་རྫོགས་ཀྱི་ལམ་རྣམས་སྐྱེ་འཆི་བར་དོ་གསུམ་དང་རྣམ་པ་མཐུན་པར་བསྒོམ་
ནས་སྐྱེ་འཆི་བར་དོ་གསུམ་པོ་དེ་དངོས་གནས་ལ་མི་འབྱུང་བར་བྱས། དེ་དང་རྣམ་པ་
མཐུན་པའི་འབྲས་དུས་ཀྱི་ཆོས་ལོངས་སྤྲུལ་གསུམ་མངོན་དུ་བྱེད་པ་ཡིན་ནོ། །དེ་ཡང་
འདི་ལྟར་ཡིན་ཏེ། བསྐྱེད་རྫོགས་སྒོམ་པ་པོའི་རྒྱུད་ལ་འཁོར་འདས་གཉིས་ཀའི་གཞི་
བྱེད་པའི་ཤིན་ཏུ་ཕྲ་བའི་རླུང་སེམས་གཉིས་ཡོད་པས། སེམས་ཤིན་ཏུ་ཕྲ་བ་གཞིའི་
འོད་གསལ་གྱི་སེམས་དེའི་རིགས་འདྲ་གཅིག་ནས་གཅིག་ཏུ་བརྒྱུད་དེ་ཐ་མལ་པ་རང་
ག་བ་ལ་འཆི་བའི་འོད་གསལ་དུ་འགྱུར་རྒྱུ་དེ། ཐབས་མཁས་པའི་བླ་མའི་མན་ངག་
དང་ལྡན་པས་དེ་དང་རྣམ་པ་ཇི་བཞིན་དུ་མཐུན་པའི་ལམ་གྱི་འོད་གསལ་རང་རྒྱུད་ལ་བསྐྱེད་
དེ་ཐ་མལ་པའི་འཆི་བ་དེ་བཀག་ནས། འབྲས་དུས་ཀྱི་འོད་གསལ་ཆོས་སྐུར་བསྒྱུར་
བ་ཡིན། དེའི་བསྒྱུར་ཚུལ་ཡང་ལུས་དབེན་དང་ངག་དབེན་གྱི་སྐབས་སུ་རྡོ་རྗེའི་ལུས་
ལ་གནད་དུ་བསྣུན་པ་ལས་རོ་རྐྱང་གི་རླུང་དྷུ་ཏིའི་ནང་དུ་ཞུགས་གནས་ཐིམ་གསུམ་བྱས་
པ་ལས་བྱུང་བའི་སྣང་མཆེད་ཐོབ་གསུམ། དཔེའི་འོད་གསལ་དང་བཅས་པ་དྲངས་ཏེ།
འཆི་བ་དངོས་སུ་འགོག་བྱེད་ཀྱི་སེམས་དབེན་གྱི་རིགས་འདྲའི་རྒྱུ་བསྒྲུབ། ངག་དབེན་
མཐར་ཕྱིན་པའི་སྐབས་སུ་ཕྱི་ནང་གི་སྲོག་རྩོལ་གཉིས་ལ་བརྟེན་ནས་སེམས་དབེན་མཚན་
ཉིད་ཚང་བ་ཞིག་བསྐྱེད། དེ་ནས་མ་དག་པའི་སྒྱུ་ལུས་འགྲུབ་པའི་ཉེ་རྒྱུ་སེམས་དབེན་
དཔེའི་འོད་གསལ་མཐར་ཐུག་བསྒྲུབ་པའི་ཕྱིར་དུ་སྤྱོད་པ་གསུམ་གང་རུང་བྱས་པ་ལ་བརྟེན་
ནས། གཞིའི་འཆི་བའི་ཐིམ་རིམ་དང་མཐུན་པར། ཁྱབ་བྱེད་ཀྱི་རླུང་ལ་སོགས་པའི་
རླུང་ཕྲ་ཞིང་ཕྲ་བ་རྣམས་ཀྱང་ལུས་ཀྱི་ཆ་ཤས་གང་ལ་ཡང་ལྷག་མ་མ་ལུས་པར་སྙིང་གའི་

མི་ཤིགས་པའི་ཐིག་ལེ་ལ་ཐིམ་པ་ལས་བྱུང་བའི་སེམས་དབེན་མཐར་ཐུག་དཔེའི་འོད་
གསལ་གཞིའི་འཆི་བ་དང་རྣམ་པ་ཇི་ལྟ་བ་བཞིན་དུ་མཐུན་པ་དེས། ཤིན་ཏུ་ཕྲ་བའི་རླུང་
སེམས་ཀྱི་གཞིའི་འོད་གསལ་དེས་ཐ་མལ་པའི་འཆི་བའི་འོད་གསལ་གྱི་རྒྱུ་བྱེད་པ་བཀག་
པའི་སྒོ་ནས་འཆི་བ་དངོས་སུ་ཁེགས་པ་ཡིན་ནོ། །སེམས་དབེན་དཔེའི་འོད་གསལ་
མཐར་ཐུག་ཐོབ་པའི་གང་ཟག་དེ་ལས་དབང་གིས་འཆི་མི་སྲིད་དེ། དེའི་རྒྱུ་མཚན་འོད་
གསལ་དེ་ལས་ལངས་མ་ཐག་མ་དག་པའི་སྒྲ་ལུས་ཐོབ་པ་གང་ཞིག སྒྱུ་ལུས་ཐོབ་ནས་
ཚེ་དེ་ཉིད་ལ་འཚང་རྒྱ་ངེས་པའི་ཕྱིར་རོ། །དེ་བཞིན་དུ་རྣལ་འབྱོར་པའི་རྒྱུད་ལ་ཤིན་
ཏུ་ཕྲ་བའི་རླུང་སེམས་གཉིས་ཡོད་པའི་ནང་ནས་རླུང་དེའི་རིགས་འདྲ་གཅིག་ནས་གཅིག་
ཏུ་བརྒྱུད་དེ་འཆི་བའི་འོད་གསལ་གྱི་བཞོན་པ་བྱས་ཏེ། འཆི་བའི་འོད་གསལ་ལས་
བར་དོར་ལྡང་བ་ཡིན་ལ། དེ་ཐབས་མཁས་པའི་བླ་མའི་མན་ངག་དང་ལྡན་པས་འཆི་
བའི་འོད་གསལ་གྱི་བཞོན་པར་འགྲོ་རྒྱུའི་རླུང་དེ་སེམས་དབེན་དཔེའི་འོད་གསལ་གྱི་
བཞོན་པའི་རླུང་དུ་བསྒྱུར་ཏེ། དེ་འདྲ་བའི་རླུང་དེ་ཐ་མལ་པའི་བར་དོའི་ལུས་སུ་སྣང་
བ་དེ་བཀག་ནས་བར་དོ་དང་རྣམ་པ་ཇི་ལྟ་བ་བཞིན་དུ་མཐུན་པའི་དག་མ་དག་གི་སྒྱུ་མའི་
སྐུར་བསྒྱུར་བར་བྱེད་པ་ཡིན་ལ་དེའི་ཚུལ་ཡང་ལུས་དབེན། ངག་དབེན། སེམས་
དབེན་གྱི་དཀྱིལ་སྟོད་རྣམས་སུ་སྣང་མཆེད་ཐོབ་གསུམ་འོད་གསལ་དང་བཅས་པ་དྲངས་
ནས་འོད་གསལ་ལས་ལྡང་བའི་ཚེ་འཕེན་པའི་དབང་གིས་སྒྲ་ལུས་རྗེས་མཐུན་པར་ཡང་
ལྡང་བ་ལ་གོམས་པར་བྱས་ཏེ། མཐར་སེམས་དབེན་མཐར་ཐུག་འོད་གསལ་ལས་ལྡང་
བའི་ཚེ། འོད་གསལ་གྱི་བཞོན་པར་གྱུར་པའི་རླུང་དེ་ཉིད་འཕེན་པའི་སྟོབས་ཀྱིས་སྒྲ་
ལུས་དངོས་སུ་ལྡང་ནུས་པ་ཡིན་ལ་དེའི་ཚེ་གཞིའི་བར་དོ་མ་ལུས་པ་ཁེགས་པ་ཡིན་ཏེ།
དེའི་རྒྱུ་མཚན་ཡང་ཐ་མལ་པ་ལ་བར་དོ་རང་ག་བའི་རྒྱུར་གྱུར་པའི་རླུང་ཤིན་ཏུ་ཕྲ་མོ་
དེ་ཉིད་བླ་མའི་མན་ངག་ལ་བརྟེན་ནས་མཚན་དཔེས་བརྒྱན་པའི་སྐུར་བསྒྱུར་ཟིན་པའི་

ཕྱིར་རོ། །གོང་དུ་བཤད་པའི་རྒྱུ་མཚན་དེས་ན་མན་ངག་དང་མི་ལྡན་པ་ལ་འཆི་བའི་
འོད་གསལ་གྱི་སེམས་སུ་འགྱུར་རྒྱུའི་སེམས་ཤིན་ཏུ་ཕྲ་བ་དེ་ཉིད་ལམ་བསྒོམ་སྟོབས་
ཀྱིས་སེམས་དབེན་དཔེའི་འོད་གསལ་མཐར་ཐུག་ཏུ་གྱུར་ཏེ་འཆི་བ་མ་ལུས་པ་ཁེགས་
པ་དང་གཞིའི་བར་དོའི་ལུས་སུ་འགྱུར་རྒྱུའི་རླུང་ཤིན་ཏུ་ཕྲ་བ་དེ་ཉིད་ལམ་དུས་ཀྱི་སྒྱུ་
མའི་སྐུར་གྱུར་ཏེ་བར་དོ་དངོས་སུ་ཁེགས་ཤིང་། དེའི་གནད་གྱིས་བར་དོ་མའི་མངལ་
དུ་སྐྱེ་བ་འཛིན་པ་ཡང་ཁེགས་ནས། དེའི་དོད་དུ་སྒྱུ་ལུས་ཕུང་པོ་རྙིང་པ་ལ་ཞུགས་ནས་
ཆོས་འཆད་པ། ལམ་གོང་མ་སྒྲུབ་པའི་རྩོལ་བ་བྱེད་པ་རྣམས་གཞིའི་སྐྱེ་བ་དང་ཆེས་
མཐུན་པ་ཡིན་ནོ། །དེ་ལྟར་ན་སྐྱེ་འཆི་བར་དོ་གསུམ་ག་དངོས་སུ་འགོག་པར་བྱེད་པའི་
རྩ་བ་ནི་སྒྱུ་ལུས་ཀྱི་དངོས་རྒྱུར་གྱུར་པའི་སེམས་དབེན་མཐར་ཐུག་ཉིད་ཡིན་ཏེ། དེ་
འདྲ་བའི་སེམས་དབེན་གྱིས་ཐ་མལ་པའི་འཆི་བ་དངོས་སུ་ཁེགས་པའི་སྟོབས་ཀྱིས་བར་
དོ་དང་སྐྱེ་བའང་རང་ཤུགས་ཀྱིས་ཁེགས་པར་འགྱུར་བའི་ཕྱིར་རོ། །དེ་ལྟར་བཤད་མ་
ཐག་པ་ལྟར། རྫོགས་རིམ་གྱི་ལམ་རྣམས་སྐྱེ་འཆི་བར་དོ་གསུམ་དང་རྣམ་པ་མཐུན་
ཏེ༑ སྔགས་གཉིས་ཀྱི་དོན་དྲན་ནས་དེ་བཞིན་ཉིད་ཀྱི་དོན་བསྒོམ་པ་རྫོགས་རིམ་པའི་
དཔེ་དང་དོན་གྱི་འོད་གསལ་རྣམས་ཀྱི་རིགས་འདྲའི་རྒྱུ་ཡིན་པས་དཔེ་དོན་གྱི་འོད་གསལ་
རྣམས་དང་རྣམ་པ་མཐུན་པ་དང་། གདན་དབུས་མའི་སྟེང་དུ་རྒྱུ་རྡོ་རྗེ་འཛིན་པ་བསྐྱེད་
པ་ནི་འོད་གསལ་གྱི་མཐར་ལངས་པའི་སྒྱུ་ལུས་གཉིས་ཀྱི་རིགས་འདྲའི་རྒྱུ་ཡིན་པའི་
སྒོ་ནས་དེ་རྣམས་དང་རྣམ་པ་མཐུན་པ་དང་། མངོན་བྱང་ལྔ་ལས་འབྲས་བུ་རྡོ་རྗེ་འཛིན་
པ་བསྐྱེད་པ་ནི་སྒྱུ་ལུས་ཕུང་པོ་རྙིང་པ་ལ་ཞུགས་པ་སོགས་ཀྱི་རིགས་འདྲའི་རྒྱུ་ཡིན་པའི་
སྒོ་ནས་དེ་དང་རྣམ་པ་མཐུན་པར་བསྒོམ་པ་ཡིན་ནོ། །དེས་ན། སྭ་བྷཱ་ཝ་དང་ཤུ་ནྱ་
ཏཱ་སོགས་ཀྱི་སྔགས་དོན་དྲན་པའི་སྒོ་ནས་དེ་བཞིན་ཉིད་ཀྱི་དོན་བསྒོམ་པ། གདན་དབུས་
མའི་སྟེང་དུ་རྡོ་རྗེ་འཛིན་པ་བསྐྱེད་པ། མངོན་བྱང་ལྔ་ལས་འབྲས་བུ་རྡོ་རྗེ་འཛིན་པ་སྒོམ་

པ་རྣམས་གཞིའི་འཆི་བ། བར་དོ་སྐྱེ་བ་རྣམས་དང་རྣམ་པ་མཐུན་པར་བསྒོམ་པ་དང་།
དེ་དག་གི་སྦྱོང་བྱེད་དུའང་འབད་མེད་དུ་འགྲུབ་པ་ཡིན་ནོ། །འོ་ན་ཁྱོད་ཀྱིས་གོང་དུ་
བཤད་པ་ལྟར་སེམས་དབེན་པའི་འོད་གསལ་མཐར་ཐུག་དང་། རིམ་པ་གསུམ་པའི་
སྒྱུ་ལུས་དང་། དེ་ཕུང་པོ་རྙིང་པ་ལ་ཞུགས་པ་རྣམས་ཀྱིས་སྐྱེ་འཆི་བར་དོ་གསུམ་དངོས་
སུ་འགོག་ནུས་ན། དེའི་གོང་གི་ལམ་དོན་གྱི་འོད་གསལ་དང་། དག་པའི་སྒྲ་ལུས་
སོགས་དོན་མེད་དུ་འགྱུར་རོ་ཞེ་ན་དེ་ནི་མ་ཡིན་ཏེ། སྐྱེ་འཆི་བར་དོ་གསུམ་སྦྱོང་བ་
ལ་རགས་པ་མངོན་གྱུར་བ་སྦྱོང་བ་ཞིག་དང་ཕྲ་བའི་བག་ཆགས་སྦྱོང་བ་གཉིས་ལས།
རགས་པ་མངོན་གྱུར་བ་སྦྱོང་བ་ལ་བསྐྱེད་རིམ་དང་རྫོགས་རིམ་གྱི་ངག་དབེན་མན་ཆད་
གཉིས་ལས། བསྐྱེད་རིམ་གྱི་སྐབས་སུ་ཐ་མལ་གྱི་སྐྱེ་འཆི་བར་དོ་གསུམ་བསྐྱེད་པའི་
ནུས་པ་རགས་པ་ལ་གནོད་པ་བྱས་པའི་སྒོ་ནས་སྐྱེ་འཆི་བར་དོ་གསུམ་དངོས་སུ་འགོག་
བྱེད་ཀྱི་རྫོགས་རིམ་གྱི་ལམ་རྣམས་སྐྱེ་བའི་རྒྱུད་སྨིན་པར་བྱེད། སེམས་དབེན་གྱི་དཀྱིལ་
སྟོད་མན་ཆད་ཀྱི་རྫོགས་རིམ་གྱི་ལམ་རྣམས་ཀྱིས་སྐྱེ་འཆི་བར་དོ་གསུམ་བསྐྱེད་པའི་ནུས་
པ་མགོ་གནོན་པའི་སྒོ་ནས་དེ་གསུམ་དངོས་སུ་འགོག་བྱེད་ཀྱི་ལམ་གྱི་ཉེ་རྒྱུ་བྱེད། སེམས་
དབེན་དཔེའི་འོད་གསལ་མཐར་ཐུག་དང༌། མ་དག་པའི་སྒྲ་ལུས་དང་། དེས་སྤལ་
སྐུ་བཟུང་བ་རྣམས་ཀྱིས། སྐྱེ་འཆི་བར་དོ་གསུམ་དངོས་སུ་བཀག་པའི་སྒོ་ནས་སྐྱེ་འཆི་
བར་དོ་གསུམ་གྱི་ཕྲ་བའི་བག་ཆགས་དང་བཅས་པ་སྦྱོང་བའི་ལམ་དོན་གྱི་འོད་གསལ་
དང་དག་པའི་སྒྱུ་ལུས་ཀྱི་ཉེ་རྒྱུ་བྱེད། དོན་གྱི་འོད་གསལ་དང་། ཟུང་འཇུག་རྣམས་
ཀྱིས་སྐྱེ་འཆི་བར་དོ་གསུམ་གྱི་བག་ཆགས་ཕྲ་མོ་ཡང་བསལ་བའི་སྒོ་ནས་སྦྱོང་བ་ཡིན་
པའི་ཕྱིར་རོ། །དོན་བསྡུ་ན་སྔགས་གཉིས་ཀྱི་དོན་དྲན་པ་ནི། ལུས་དབེན། ངག་
དབེན། སེམས་དབེན་གསུམ་གྱི་སྐབས་སུ་འབྱུང་བའི་སྣང་མཆེད་ཐོབ་གསུམ་དཔེའི་
འོད་གསལ་དང་བཅས་པ་དང་། དོན་གྱི་འོད་གསལ་རྣམས་ཀྱི་སྨིན་བྱེད། དེ་ཐམས་

ཅད་ནི་འཆི་བ་དང་རྣམ་པ་མཐུན་པར་བསྒོམ་པའི་སྒོ་ནས་འཆི་བ་སྦྱོང་བྱེད་ཡིན་ལ། རྒྱུ་
རྡོ་རྗེ་འཛིན་པ་འཇམ་དཔལ་དུ་བསྐྱེད་པ་ནི་དབེན་པ་གསུམ་གྱི་སྐབས་སུ་བྱུང་བའི་སྒྱུ་ལུས་
རྗེས་མཐུན་པ་དང་སེམས་དབེན་དཔེའི་འོད་གསལ་མཐར་ཐུག་གི་རླུང་སེམས་ཙམ་ལས་
གྲུབ་པའི་མ་དག་པའི་སྒྱུ་ལུས་དང་། རིམ་པ་བཞི་པའི་དོན་གྱི་འོད་གསལ་གྱི་རླུང་སེམས་
ཙམ་ལས་གྲུབ་པའི་དག་པའི་སྒྱུ་ལུས་རྣམས་ཀྱི་སྨིན་བྱེད། དེ་ཐམས་ཅད་ཀྱང་བར་དོ་
དང་རྣམ་པ་མཐུན་པར་བསྒོམ་པའི་སྒོ་ནས་བར་དོ་སྦྱོང་བྱེད་དང༌། མངོན་བྱང་ལྔ་ལས་
འབྲས་བུ་རྡོ་རྗེ་འཛིན་པ་བསྒོམ་པ་ནི་སྒྱུ་ལུས་རྗེས་མཐུན་པ་དང་དག་མ་དག་གི་སྒྱུ་ལུས་
རྣམས་རང་རང་གི་ཕུང་པོ་རྙིང་པ་ལ་ཞུགས་ཏེ་རགས་པའི་སྤྲུལ་སྐུ་འཛིན་པའི་སྨིན་བྱེད།
དེ་རྣམས་གཞིའི་སྐྱེ་བ་ལེན་པ་དང་རྣམ་པ་མཐུན་པར་བསྒོམ་པའི་སྒོ་ནས་སྐྱེ་བ་སྦྱོང་བྱེད་
ཡིན་པས། སྐྱེ་འཆི་བར་དོ་གསུམ་ནི་བསྐྱེད་རྫོགས་གཉིས་ཀའི་སྦྱང་གཞིར་གོ་བར་
བྱའོ། །གསུམ་པ་ཨེ་ཝཾ་གྱི་དོན་དངོས་བཤད་པ་ལ། རྒྱུད་རྡོ་རྗེ་ཕྲེང་བ་ལས། རྒྱུད་
དུ་ཐོག་མར་གསུངས་པ་ཡི། །འདི་སྐད་བདག་སོགས་ཇི་ལྟ་བུ། །འདི་སྐད་ཅེས་
སོགས་དང་པོའི་ངག །དོན་རྒྱས་པར་ནི་ཇི་ལྟར་འགྱུར། །ཞེས་དྲིས་པའི་ལན་ཡིན་
པས། རིམ་ལྔ་གསལ་སྒྲོན་སོགས་རྫོགས་རིམ་ཕལ་ཆེ་བར་ཐོབ་བྱ་འབྲས་བུའི་ཨེ་ཝཾ་
སྔོན་ལ་བཤད་ནས། ལམ་གྱི་ཨེ་ཝཾ་དང་། རྟགས་ཀྱི་ཨེ་ཝཾ་རྗེས་སུ་བཤད་པའི་གོ་
རིམ་སྣང་མོད་ཀྱང་། འདིར་ལུགས་འབྱུང་གི་དབང་དུ་བྱས་ནས་བཤད་ན། མདོར་
བསྟན་ཏེ་བཤད་པ་དང༌། རྒྱས་པར་བཤད་པ་གཉིས་ལས། དང་པོ་ནི། འདྲེན་བྱེད་
དང་པོ་ལ། ཕྱི་འདྲེན་བྱེད་རྟགས་ཀྱི་ཨེ་ཝཾ་བཤད་པ། ནང་འདྲེན་བྱེད་རྟགས་ཀྱི་ཨེ་
ཝཾ་བཤད་པ་གཉིས་སོ། །དང་པོ་ནི། ཨེ་ཡིག་གིས་རང་དང་དབྱིབས་མཐུན་པའི་
ཕྱག་རྒྱའི་གསང་གནས་ཀྱི་པདྨ་མཚོན། ལས་ནི་རང་དང་དབྱིབས་མཐུན་པའི་ཡབ་ཀྱི་

རྡོ་རྗེའི་ནོར་བུ་དེ་མཚོན། ཐིག་ལེས་དེ་གཉིས་མཉམ་པར་སྦྱར་བ་ལས་བྱུང་བའི་བྱང་
ཡེ་ཤེས་ཀྱི་ཕྱག་རྒྱའི་དབང་ད་བྱས་པ་གཉིས་ཡོད་དེ། རྡོ་རྗེ་ཕྲེང་བ་ལས། ཨེ་ནི་བླ་
གའི་མཚན་ཉིད་དེ། །པདྨ་རྟེན་དུ་ཤེས་པར་བྱ། །བརྟེན་པ་རྡོ་རྗེ་ཞེས་ནི་གསུངས། །
སྤྲུལ་པ་སྟོན་པར་བྱེད། །ཅེས་སོ། །གཉིས་པ་ནང་འདྲེན་བྱེད་རྟགས་ཀྱི་ཨེ་ཝཾ་ནི།
ཨེ་ཡིག་གིས་ལྟེ་བའི་རྩ་འཁོར་དང་སྤྱི་བོའི་རྩ་འཁོར་གྲུ་གསུམ་གྱི་དབྱིབས་སུ་ཡོད་
པ་དེ་མཚོན། ཝས་ནི་སྙིང་ག་དང་མགྲིན་པའི་རྩ་འཁོར་ཟླུམ་པོའི་དབྱིབས་སུ་ཡོད་
པ་དེ་མཚོན། ཐིག་ལེས་ནི་སྤྱི་བོ་བདེ་ཆེན་གྱི་འཁོར་ལོའི་རྩ་འཁོར་ཁ་ཐུར་དུ་ཕྱོགས།
མགྲིན་པ་ལོངས་སྤྱོད་ཀྱི་འཁོར་ལོའི་རྩ་འཁོར་ཁ་གྱེན་དུ་ཕྱོགས། དེ་བཞིན་དུ་སྙིང་
ག་ཆོས་ཀྱི་འཁོར་ལོའི་རྩ་འདབ་ཐུར་དང་། ལྟེ་བའི་རྩ་འདབ་གྱེན་དུ་བསྟན་ནས་ཐབས་
་ཨེ་ཡིག་རྣམ་པར་ཡང་དག་གནས། །སྙིང་ག་མགྲིན་པར་ཡང་དག་གནས། །ཝཾ་གྱི་
ཡི་གེ་འདྲ་བར་འདོད། །ཅེས་གསུངས་པའི་ཤུགས་ཀྱིས། རྩ་འཁོར་དྲུག་གི་དྷཱ་ཏིའི་
ནང་གི་གནས་དང་། དྷཱ་ཏིའི་ཡར་སྣ་མར་སྣ་དང་བཅས་པའི་གནས་བརྒྱད་པོ་དེས་ཨེ་
ཡིག་མཚོན་པར་བྱེད། གནས་དེ་རྣམས་སུ་བསྒོམ་རྒྱུའི་ཐིག་ལེ་དང་ཡི་གེ་རྣམས་ཀྱིས་
ཝ་ཡིག་མཚོན་པར་བྱེད། གནས་དེ་དང་དེར་ཐིག་ལེ་ཡི་གེ་སོགས་གསལ་བཏབ་ནས་
གྱི་ཨེ་ཝཾ་བཤད་པ་ལ། མདོར་བསྟན་ཏེ་བཤད་པ་དང་། རྒྱས་པར་བཤད་པ་གཉིས།
དང་པོ་མདོར་བསྟན་ཏེ་བཤད་པ་ལ་བདེ་སྟོང་དབྱེར་མེད་ཀྱི་ཨེ་ཝཾ་གྱི་དོན་བཤད་པ། བདེན་

གཉིས་ཀྱི་ནང་ནས། རྣམ་ཐར་སྒོ་གསུམ་གྱི་སྟོང་ཉིད་རྟོགས་པའི་ཤེས་རབ་དེ་མཚོན།
ཝས་ནི་ཐབས་བདེ་བ་ཆེན་པོའི་ཡེ་ཤེས་དེ་མཚོན། ཐིག་ལེས་ནི་དེ་གཉིས་བློ་གཅིག་
གི་ངོར་གྲུབ་བདེ་དབྱེར་མེད་དུ་སྦྱོར་བ་དེ་མཚོན། དེ་ལྟར་བདེ་སྟོང་དུ་སྦྱོར་བ་དེ་ནི་
ལམ་རྣམས་ཀྱི་རྨད་དུ་བྱུང་བའམ་མཆོག་ཡིན་ལ། དེས་ཆོས་ཀྱི་ཕུང་པོ་བརྒྱད་ཁྲི་དང་
བཞི་སྟོང་གི་མཐར་ཐུག་གི་དོན་ཐམས་ཅད་ལ་མ་ཁྱབ་པ་མེད་པར་ཁྱབ་པས་ཆོས་ཐམས་
ཅད་ལ་རྒྱས་འདེབས་ཀྱི་ཕྱག་རྒྱའོ། །དེ་ལྟར་རྒྱས་འདེབས་པའི་རྒྱས་འདེབས་ཀྱི་ཕྱག་
རྒྱ་ཆེན་པོ་དེ་ཉིད་ནི་བླ་མེད་ཀྱི་རྒྱུད་རྣམས་ཀྱི་ཐོག་མར་གསུངས་པའི་གླེང་གཞིའི་དོན་
ཡིན་ཏེ། རྒྱུད་རྡོ་རྗེ་ཕྲེང་བ་ལས། ཨེ་ནི་སྟོང་པ་ཉིད་དུ་གསུངས། །དེ་བཞིན་ཝ་ནི་
ཐུགས་རྗེ་དང་། །ཐིག་ལེ་དེ་ཉིད་སྦྱོར་ལས་བྱུང་། །དེ་སྦྱོར་བ་ལས་རྨད་མཆོག་གོ།
ཆོས་ཕུང་བརྒྱད་ཁྲི་བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱའོ། །རྒྱལ་པོ་
ཆེན་པོའི་ཕྱག་རྒྱ་ཉིད། །རྒྱུད་རྣམས་སུ་ནི་ཐོག་མར་གསུངས། །ཞེས་གསུངས་སོ།།
གཉིས་པ་བདེན་གཉིས་དབྱེར་མེད་ཀྱི་ཨེ་ཝཾ་ནི། ཨེ་ཡིག་གིས་ནི་འོད་གསལ་བདེ་
བ་ཆེན་པོའི་ཡེ་ཤེས་ཀྱི་ཐུགས་དེ་མཚོན། ཝ་ཡིག་གིས་ནི་དཔེ་དོན་གྱི་འོད་གསལ་
གྱི་རླུང་སེམས་ཙམ་ལས་གྲུབ་པའི་སྒྱུ་མའི་སྐུ་དེ་མཚོན། ཐིག་ལེས་སྔ་མ་ཐུགས་དང༌།
ཕྱི་མ་སྐུར་དངོས་པོ་གཅིག་ཏུ་སྦྱོར་པ་དེ་མཚོན། དེ་གཉིས་ཀ་ལ་སྦས་དོན་དང་མཐར་
ཐུག་གི་ཨེ་ཝཾ་གཉིས་ཡོད་དོ། །གསུམ་པ་ནི། ཨེས་སྟོན་པ་གང་ལ་བཞུགས་ནས་
རྒྱུད་གསུངས་པའི་གནས་ལ་ལར་ནི་གསང་བ་ཞེས་པ་དང་། བྷ་ག་ཞེས་པ་དང་། ཆོས་
འབྱུང་། པད་མ་སེངྒེའི་གདན་ཞེས་པ་རྣམས་མཚོན། ཝ་ཡིག་གིས་ནི་གནས་དེར་
བཞུགས་པའི་སྟོན་པའི་མཚན་གྱི་རྣམས་གྲངས། རྡོ་རྗེ་སེམས་དཔའ། རྡོ་རྗེ་འཇིགས་
བྱེད། རྡོ་རྗེ་དབང་ཕྱུག ཧེ་རུ་ཀཿདཔལ་དུས་ཀྱི་འཁོར་ལོ། དང་པོའི་སངས་རྒྱས་
རྣམས་མཚོན། ཐིག་ལེས་ནི་སྟོན་པས་གོང་དུ་བཤད་པའི་གནས་དེ་དང་དེར་བཞུགས་

ནས་རྒྱུད་གསུང་བ་ལ་སོགས་པའི་མཛད་པ་རྣམས་མཚོན་པ་ཡིན་ཏེ། བཤད་རྒྱུད་རྡོ་
རྗེ་ཕྲེང་བ་ལས། ཨེ་ནི་གསང་བ་མཁའ་དབྱིངས་དང་། །བྷ་ག་ཆོས་འབྱུང་པདྨ་ལ།།
རྣལ་འབྱོར་སེང་གེའི་གདན་ལ་བཞུགས། །མཆོག་ཏུ་རྨད་བྱུང་སྟོན་པར་མཛད། །རྡོ་
རྗེ་སེམས་དཔའ་ཝཾ་རྡོ་རྗེ། །རྡོ་རྗེ་འཇིགས་བྱེད་དབང་ཕྱུག་དང༌། །ཧེ་རུ་ཀདཔལ་
དུས་འཁོར་ལོ། །དང་པོའི་སངས་རྒྱས་ལ་སོགས་མཚོན། །ཞེས་སོ། །དེ་ནི་དྲང་
དོན་གྱི་དབང་དུ་བྱས་པ་ཡིན་ལ། ངེས་དོན་གྱི་དབང་དུ་བྱས་ན། ཨེས་མཚོན་པའི་
གོང་གི་གསང་བ་མཁའ་དབྱིངས་ལ་སོགས་པའི་གནས་དེའི་ངེས་དོན་ནི་དག་པ་གཉིས་
ལྡན་གྱི་ཆོས་ཉིད་མཐར་ཐུག་པ་དེ་ཡིན། ཝ་ཡིག་གིས་མཚོན་པའི་སྟོན་པ་ལ་རྡོ་རྗེ་
སེམས་དཔའ་སོགས་ཀྱི་མཚན་གྱི་ངེས་དོན་ནི་སྒྲིབ་བྲལ་ལྷན་སྐྱེས་ཀྱི་བདེ་བ་ཆེན་པོའི་
ཡེ་ཤེས་ཡིན། ཐིག་ལེས་མཚོན་པའི་སྟོན་པ་གནས་དེ་དང་དེར་བཞུགས་ནས་ཆོས་
སྟོན་པའི་ངེས་དོན་ནི་བདེ་བ་ཆེན་པོའི་ཡེ་ཤེས་དེས་དག་པ་གཉིས་ལྡན་གྱི་དེ་བཞིན་ཉིད་
ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ་ཡིན། དེ་འདྲ་བའི་ཨེ་ཝཾ་དེ་
ནི་དེ་བཞིན་གཤེགས་པ་ཐམས་ཅད་ཀྱིས་མི་འདའ་བའི་རྒྱ་ཡིན་ཏེ། དེ་ཡང་རྡོ་རྗེ་ཕྲེང་
བ་ལས། ཨེ་ཝཾ་དེ་བཞིན་གཤེགས་པའི་རྒྱ། །གཉིས་སུ་མེད་པའི་མཚོན་བྱེད་དང་།།
སྟོང་ཉིད་སྙིང་རྗེ་དབྱེར་མེད་པ། །གང་ལ་དེ་ཉིད་མངོན་པར་བརྗོད། །དེ་ལ་དེ་བཞིན་
གཤེགས་པའི་རྒྱུ། །གཉིས་མེད་ཡེ་ཤེས་མཚོན་པ་ནི། །རྒྱུད་ཀུན་གྱི་ནི་གླེང་གཞིར་
གསུངས། །ཞེས་སོ། །དེ་ལྟར་ན་རྫོགས་རིམ་གྱི་དོན་རྣམས་བསྡུ་ན། ཨེ་ཝཾ་གྱི་ཡི་
གེས་མཚོན་པའི་ནང་དུ་འདུ་སྟེ། དེའི་རྒྱུ་མཚན་རྫོགས་རིམ་གྱི་ལམ་རྣམས་རླུང་དབུ་
མར་སྡུད་པར་བྱེད་པའི་ཐབས་སྲོག་རྩོལ་དང༌། ཐབས་དེ་ལ་བརྟེན་ནས་རླུང་དབུ་མར་
འདུས་པ་ལས་བྱུང་བའི་རྟོགས་པ་གཉིས་སུ་འདུ་བ་ཡིན་ལ། རླུང་དབུ་མར་སྡུད་པར་
བྱེད་པའི་སྲོག་རྩོལ་དེ་ལ་ཕྱིའི་རྐྱེན་ཕྱག་རྒྱ་དང་སྙོམས་པར་འཇུག་པར་བྱེད་པའི་སྲོག་

རྩོལ་དང་། ནང་རྡོ་རྗེའི་ལུས་ལ་གནད་དུ་བསྣུན་པའི་སྲོག་རྩོལ་གཉིས་ཡོད་པ་ལས།
དང་པོ་ནི་ཕྱི་འདྲེན་བྱེད་རྟགས་ཀྱི་ཨེ་ཝཾ་གྱི་ནང་དུ་འདུ། གཉིས་པ་ནི་ནང་འདྲེན་བྱེད་
རྟགས་ཀྱི་ཨེ་ཝཾ་གྱི་ནང་དུ་འདུས་པའི་ཕྱིར། རླུང་དབུ་མར་བཙུད་པ་ལས་བྱུང་བའི་
རྫོགས་རིམ་གྱི་ལམ་གྱི་བགྲོད་པ་དེ་ལ་སྣང་ཕྱོགས་དང་སྟོང་ཕྱོགས་ཀྱི་རིམ་པ་གཉིས་
ཡོད་པས་དང་པོ་བདེན་གཉིས་དབྱེར་མེད་ཀྱི་ཨེ་ཝཾ་གྱི་ནང་དུ་འདུ་བ་དང་། གཉིས་
པ་བདེ་སྟོང་དབྱེར་མེད་ཀྱི་ཨེ་ཝཾ་གྱི་ནང་དུ་འདུ་བ་ཡིན་ནོ། །གཉིས་པ་ཨེ་ཝཾ་གྱི་དོན་
རྒྱས་པར་བཤད་པ་ལ། བདེ་སྟོང་དབྱེར་མེད་ཀྱི་ཨེ་ཝཾ་གྱི་དོན་རྒྱས་པར་བཤད་པ། བདེན་
གཉིས་དབྱེར་མེད་ཀྱི་ཨེ་ཝཾ་གྱི་དོན་རྒྱས་པར་བཤད་པ། དེ་གཉིས་འདྲེན་བྱེད་རྟགས་
ཀྱི་ཨེ་ཝཾ་ལ་བརྟེན་ནས་སྐྱེ་ཚུལ་རྒྱས་པར་བཤད་པ་དང་གསུམ་ལས། དང་པོ་ལ་བདེ་
སྟོང་སྦྱོར་བའི་སྟོང་པའི་དོན་བཤད་པ་དང༌། བདེ་བའི་དོན་བཤད་པ། དེ་གཉིས་དབྱེར་
མེད་དུ་སྦྱོར་ཚུལ་བཤད་པ་དང་གསུམ། དང་པོ་ནི། སྟོང་ཉིད་བསྒོམ་པ་ནི་འཁོར་
བའི་རྩ་བ་བདག་འཛིན་དང་འཛིན་སྟངས་དངོས་འགལ་དུ་ཞུགས་པའི་ལམ་ཞིག་བསྒོམ་
དགོས་ལ། དེ་ལ་འཁོར་བའི་རྩ་བར་གྱུར་པའི་བདག་འཛིན་ངོས་བཟུང་དགོས་པས།
ང་དང་ང་ཡི་བར་འཛིན་པའི་འཇིག་ལྟ་འཁོར་བའི་རྩ་བ་ཡིན་པར་ནི་མདོ་སྔགས་གཉིས་
ཀས་ཁྱད་མེད་དུ་འདོད་དེ། ང་དང་ང་ཡི་བར་འཛིན་པའི་འཇིག་ལྟ་འཁོར་བའི་རྩ་བ་
ཡིན་པར་བརྒྱད་སྟོང་པ་དང་། ལས་ཀྱིས་སྒྲིབ་པ་རྣམ་པར་སྦྱོང་བའི་མདོ་ལས་གསུངས་
པ་རྣམས་སྤྱོད་བསྡུས་སུ་ཡང་དྲངས་ནས་བསྒྲུབ་ཤིང་། མགོན་པོ་ཀླུ་སྒྲུབ་ཀྱིས་ཀྱང་།
གལ་ཏེ་འདི་དག་ཀུན་སྟོང་ཞིང༌། །སྐྱེ་མེད་ངོ་བོ་ཉིད་ཡིན་ན། །བདེ་དང་སྡུག་བསྔལ
སོགས་འཇུག་འདིར། །ཇི་ལྟར་ལས་ཀྱིས་འཁོར་བར་འགྱུར། །ཞེས་གཟུགས་ནས་
རྣམ་མཁྱེན་གྱི་བར་གྱི་ཆོས་ཐམས་ཅད་ངོ་བོ་ཉིད་ཀྱིས་སྟོང་པ་ཡིན་ན། ལས་ཀྱི་དབང་
གིས་འཁོར་བར་སྐྱེས་ནས་བདེ་འགྲོ་དང་ངན་འགྲོའི་སྡུག་བསྔལ་སོགས་ལ་ཟོ་ཆུན་གྱི་

འཁྱུད་མོའི་ཚུལ་དུ་འཇུག་པ་ཇི་ལྟར་ཡིན་ཞེ་ན། བདག་ཏུ་རློམ་པར་གྱུར་མ་ཐག །འདོད་
ཚོགས་པས། །དེས་ནི་བདེ་འགྲོ་ངན་འགྲོར་སྐྱེ། །ཞེས་སོ། །དེ་ལྟར་ཀུན་བྱང་གི་
མ་རྟོགས་པར་གང་ཟག་དང་ཆོས་ཀྱི་བདག་ཏུ་རློམ་པར་འཛིན་པའི་དབང་དུ་གྱུར་ཏེ་རང་
ལ་ཆགས་པ་དང་གཞན་ལ་སྡང་བ་སོགས་ཉོན་མོངས་པའི་དྲི་མའི་སྐྱོན་གྱིས་རང་དབང་
མ་ཐོབ་པར་དེའི་གཞན་དབང་དུ་གྱུར་པས་དགེ་མི་དགེའི་ལས་བསགས་ནས་བདེ་འགྲོ་
དང་ངན་འགྲོའི་སྡུག་བསྔལ་མྱོང་བ་ནི་སྒྱུ་མ་མཁན་གྱིས་རྡེའུ་ཤིང་བུ་སོགས་རྟ་གླང་དུ་
སྤྲུལ་པའི་ཚེ། སྔགས་རྫས་ཀྱིས་མིག་བསླད་པའི་དབང་གིས་རྟ་གླང་དུ་སྣང་བ་ཙམ་
མ་གཏོགས་རྟ་གླང་དུ་གྲུབ་པ་མེད། དཔེ་དེ་བཞིན་དུ་འཁོར་བ་དང་། དེའི་སྡུག་བསྔལ་
ཤེས་པར་བྱའོ། །དེ་ལྟར་མདོ་སྔགས་གཉིས་ལ་འཁོར་བའི་རྩ་བ་ལ་མི་འདྲ་བའི་ཁྱད་
ཚུལ་མི་འདྲ་བའི་ཁྱད་མེད། བདག་འཛིན་མ་སྤངས་པར་སངས་རྒྱས་ཐོབ་པ་ལྟ་ཞོག་
ཐར་པ་ཙམ་ཡང་མི་ཐོབ་པས། བདག་འཛིན་སྤོང་བའི་གཉེན་པོ་བདག་མེད་བསྒོམ་པ་
ཡུལ་སུན་ཕྱུང་མེད་པར་ནི། །དེ་སྤོང་བ་ནི་ནུས་མ་ཡིན། །ཞེས་དང༌། བཞི་བརྒྱ་པ་
ལས། ཡུལ་ལ་བདག་མེད་མཐོང་ནས་ནི། །སྲིད་པའི་ས་བོན་འགགས་པར་འགྱུར།།

ཞེས་པ་དང༌། མགོན་པོ་ཀླུ་སྒྲུབ་ཀྱིས། དངོས་པོ་སྟོང་པར་ངེས་མཐོང་ན། །ཡང་
དག་མཐོང་ཕྱིར་རྨོངས་མི་འགྱུར། །དེ་ལས་མ་རིག་འགགས་པ་ཡིན། །དེ་ལས་
ཡན་ལག་བཅུ་གཉིས་འགགས། །ཞེས་པ་དང་། སློབ་དཔོན་ཡན་ལག་མེད་པའི་རྡོ་
རྗེས། དེ་ཕྱིར་འགྲོ་བ་གསུམ་པོ་དག །ཐར་བར་བྱེད་འདོད་རང་གི་ནི། །འཁྲུལ་པ་
བསལ་བར་འདོད་པ་ཡིས། །བཤེས་གཉེན་ཅན་གྱིས་དངོས་འཛིན་སྤོངས། །ཞེས་
གསུངས་པ་ལྟར་བསམ་དགོས་པའི་ཕྱིར། དེ་ལྟར་བྱས་པ་ལ་ཁ་ཅིག་སྟོང་ཉིད་ཀྱི་དོན་
ལ་རིག་པས་དཔྱད་པ་བྱས་ནས་བསྒོམ་པ་ནི། ཕར་ཕྱིན་གྱི་ཐེག་པའི་ཕྱོགས་ལ་འཐད་
ཀྱིས། སྔགས་བླ་མེད་ཀྱི་སྐབས་སུ་འཇོག་སྒོམ་བྱེད་པ་མ་གཏོགས་དཔྱད་སྒོམ་བྱ་མི་
རིགས་ཏེ། དུས་འཁོར་ལས། ཕུང་པོ་རྣམ་དཔྱད་སྟོང་པ་ཉིད། །ཆུ་ཤིང་བཞིན་དུ་
སྙིང་པོ་མེད། །རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ལྟར་འགྱུར་མ་ཡིན།།
ཞེས་སྟོང་ཉིད་ལ་རིག་པས་དཔྱད་པ་བྱས་ནས་དཔྱད་དོན་མེད་པར་ངེས་ནས་བསྒོམ་པ་
ནི་ཆུ་ཤིང་བཞིན་དུ་སྙིང་པོ་མེད་པའི་སྒོམ་དུ་གསུངས་པ་ཡིན་པས་དེ་ལྟར་བྱ་མི་རིགས་
པའི་ཕྱིར་རོ་ཞེ་ན། དེ་ནི་ལུང་དོན་ཕྱིན་ཅི་ལོག་ཏུ་བཟུང་བ་ཡིན་པས་ཆེས་མི་འཐད་
དེ༑ ལུང་དེའི་དོན་ནི་ཕུང་པོ་སོགས་ཀྱི་ཆོས་ལ་བདེན་པར་ཡོད་མེད་དཔྱད་པ་བྱས་པའི་
ཚེ་ཆོས་རྣམས་མ་རྙེད་པ་ལ། མ་རྙེད་པ་དང་མེད་པར་རྙེད་པ་གཉིས་མ་ཕྱེད་པར་ཕུང་
སོགས་ཀྱི་ཆོས་རྣམས་གཏན་མེད་ཀྱི་དོན་དུ་བཟུང་ནས་ཐ་སྙད་དུ་ཡང་མེད་པར་བསྒོམ་
ན་དེ་ནི་ཆད་སྟོང་བསྒོམ་པ་ཡིན་པས་སྙིང་པོ་མེད་ཅེས་པའི་དོན་ཡིན་གྱི། སྟོང་ཉིད་
ལ་རིག་པས་དཔྱད་པ་བྱས་ནས་བསྒོམ་པ་ཆུ་ཤིང་བཞིན་དུ་སྙིང་པོ་མེད་པའི་བསྒོམ་ག་
ལ་ཡིན། དེ་ཡིན་ན་དྲི་མེད་འོད་རང་ལ་ཡང་ནང་འགལ་ཡོད་དེ། དེ་ལས། རྣམ་
པར་ཤེས་པ་དོན་དམ་ཡོད། །དེ་འདིར་མཁས་པ་རྣམས་མི་འདོད། །གཅིག་དང་དུ་
མའི་རང་བཞིན་དང་། །བྲལ་བས་ནམ་མཁའི་པདྨོ་བཞིན། །ཞེས་རྣམ་ཤེས་དོན་དམ་

དུ་ཡོད་ན། བདེན་པའི་གཅིག་དང་དུ་མ་གང་རུང་དུ་ཡོད་དགོས་པ་ལ། བདེན་གྲུབ་
ཀྱི་གཅིག་དང་དུ་མ་གང་རུང་དང་བྲལ་བའི་དོན་དམ་དུ་ཡོད་པའི་རྣམ་ཤེས་ནི་ནམ་མཁའི་
པདྨོ་དང་འདྲ་བས། དེ་འདྲའི་རྣམ་ཤེས་མཁས་པ་རྣམས་མི་འདོད་ཅེས་གསུངས་ནས།
རྣམ་ཤེས་ཀྱི་ཕུང་པོ་བདེན་པའི་གཅིག་དང་དུ་བྲལ་གྱི་རྟགས་ལ་བརྟེན་ནས་བདེན་མེད་
དུ་སྒྲུབ་པར་གསུངས་པས། སྟོང་ཉིད་ལ་རིག་པས་དཔྱད་པ་བྱས་ནས་བསྒོམ་པ་སྙིང་
པོ་མེད་པ་ཡིན་ཞེ་ན། རང་གི་འདོད་པ་དང་འགལ་བའི་ཕྱིར་རོ། །དེར་མ་ཟད། དེ་
ཉིད་ལས། སྟོང་ཉིད་གཟུང་འཛིན་རྒྱུ་ཡིན་ཏེ། །འབྲས་བུ་སྙིང་རྗེ་མི་འགྱུར་འཛིན།།
སྟོང་ཉིད་སྙིང་རྗེ་དབྱེར་མེད་པ། །བྱང་ཆུབ་སེམས་ཞེས་བྱ་བར་བཤད། །ཅེས་རྒྱུ་ཕ་
རོལ་ཏུ་ཕྱིན་པའི་ཐེག་པར་ཡང་ནས་ཡང་དུ་བཤད་པའི་སྟོང་པ་དང་། འབྲས་བུ་རྡོ་རྗེ་
ཐེག་པར་བསྟན་བྱའི་གཙོ་བོར་བྱས་ནས་བསྟན་པའི་འགྱུར་མེད་ལྷན་སྐྱེས་ཀྱི་བདེ་བ་གཉིས་
སྔ་མ་ཡུལ་དང་ཕྱི་མ་ཡུལ་ཅན་དུ་བྱས་ནས་གཉིས་སྣང་གི་སྤྲོས་པས་མི་ཕྱེད་པ་ལ་རྡོ་
རྗེའི་ཐེག་པ་ཞེས་གསུངས་པ་ཡིན་པའི་ཕྱིར་དང་། དེ་ཡང་རྒྱལ་བས་གདུལ་བྱའི་བསམ་
པའི་དབང་གིས་གསུངས་པའི་སྟོང་པ་དེ་ལ། དགག་བྱ་ལ་ཕྲ་རགས་ཡོད་པའི་དབང་
གིས་རིམ་པ་བཞིར་ཡོད། བྱེ་མདོ་གཉིས་ཀྱིས་འཁོར་ལོ་དང་པོའི་མདོའི་དགོངས་
པར་བྱས་ནས་ཕུང་པོ་རྣམས་དབང་བསྒྱུར་བྱ་དང་། གང་ཟག་ཕུང་པོ་ལས་དོན་གཞན་
དུ་དབང་བསྒྱུར་བ་པོར་རང་སྐྱ་བའི་རྫས་ཡོད་དུ་འཛིན་པ་འཇིག་ལྟ་ལྷན་སྐྱེས་སུ་འདོད་
ནས་གང་ཟག་རང་སྐྱ་ཐུབ་པའི་རྫས་ཡོད་བཀག་པའི་བདག་མེད་གཅིག་དང་། སེམས་
ཙམ་པས་འདོད་པ་ལྟར་གྱི། ཀུན་བཏགས་རང་གི་མཚན་ཉིད་ཀྱིས་གྲུབ་པ་དང་། གཟུང་
འཛིན་རྫས་གཞན་བཀག་པའི་སྟོང་ཉིད་གཅིག་དང་། རང་རྒྱུད་པས་འདོད་པ་ལྟར་གྱི་
བུམ་སོགས་ཀྱི་ཆོས་རྣམས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་
བློ་དེ་ལ་མ་ལྟོས་པར་དོན་སྟེང་ནས་གྲུབ་པ་བདེན་གྲུབ་ཏུ་བྱས་ནས་བཀག་པའི་སྟོང་ཉིད་

གཅིག་དང་། ཐལ་འགྱུར་བས་བཞེད་པ་ལྟར་གཟུགས་ནས་རྣམ་མཁྱེན་གྱི་བར་གྱི་ཆོས་
རྣམས་ཐག་པ་བརྡོགས་པ་ལ་སྦྲུལ་དུ་བཏགས་པ་ལྟར། རང་གི་གདགས་གཞི་ལ་སྒྲ་
རྟོག་གིས་ཕར་བཞག་ཙམ་མ་ཡིན་པར་དོན་རང་ངོས་ནས་གྲུབ་པ་ཞིག་བྱུང་ན་དགག་
བྱའི་ཚད་དུ་བྱས་ནས་དེ་བཀག་པའི་སྟོང་ཉིད་གཅིག་དང་། བཞི་ཡོད་པ་ལས། སྟོང་
ཉིད་དང་པོ་སྐབས་འདིའི་ཨེ་ཡིག་གི་མཚོན་དོན་དུ་གྱུར་པའི་སྟོང་པར་མི་རུང་སྟེ། གང་
ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་རྟོགས་ཀྱང་། དེ་འདྲ་བའི་སྟོང་
པ་དང་སྔགས་བླ་མེད་ནས་བཤད་པའི་ལྷན་སྐྱེས་ཀྱི་ཡེ་ཤེས་གཉིས་ཡུལ་ཡུལ་ཅན་དུ་
སྦྱར་ནས་བསྒོམ་པ་ཚད་ལྡན་གྱི་གཞུང་གང་ནས་ཀྱང་མ་བཤད་པའི་ཕྱིར། དེས་ན་སྟོང་
པ་ཕྱི་མ་གསུམ་དང་ལྷན་སྐྱེས་ཀྱི་བདེ་བ་སྦྱར་ནས་བསྒོམ་པ་ཚད་ལྡན་གྱི་མཁས་པ་མང་
པོས་བཤད་ཡོད་པས། འདིར་ཨེ་ཡིག་གི་མཚོན་དོན་དུ་གྱུར་པའི་སྟོང་ཉིད་ཡིན་ན།
སྟོང་ཉིད་ཕྱི་མ་གསུམ་པོ་གང་རུང་ཡིན་དགོས་ལ། དེ་ཡང་སྔགས་བླ་མེད་ཀྱི་རྒྱུད་
རྣམས་གཙོ་བོར་གདུལ་བྱ་རིན་ཆེན་ལྟ་བུའི་གང་ཟག་གི་དབང་དུ་བྱས་ནས་གསུངས་
པས། དེ་ལྟ་བུའི་གདུལ་བྱས་ལྷན་སྐྱེས་ཀྱི་བདེ་བ་དང་སྦྱར་རྒྱུའི་སྟོང་པ་ནི་ཐལ་འགྱུར་
བས་འདོད་པ་ལྟར་གྱི་དགག་བྱ་ཕྲ་མོ་རང་བཞིན་གྱིས་གྲུབ་པ་བཀག་པའི་སྟོང་ཉིད་ཡིན་
ཞིང་། པད་དཀར་ལྟ་བུ་ལ་སོགས་པའི་གདུལ་བྱ་དམན་པ་བཞི་ལ་ནི་གོང་གི་སྟོང་ཉིད་
དེ་གསུམ་ཅི་རིགས་པ་དང་བདེ་བ་སྦྱོར་བ་ཡོད་པར་ཤེས་པར་བྱའོ། །འོ་ན་སྐབས་འདིར་
སྟོང་ཉིད་ཀྱི་ལྟ་བ་གཏན་ལ་ཕབ་ནས་བསྒོམ་དགོས་པའི་རྒྱུ་མཚན་ཅི་ཡིན་ཞེ་ན། སྟོང་
ཉིད་ཀྱི་དོན་ཕྱིན་ཅི་མ་ལོག་པར་མ་རྟོགས་ན། སྒྲིབ་གཉིས་བག་ཆགས་དང་བཅས་པ་
སྤངས་པའི་བྱང་ཆུབ་ཐོབ་པ་ལྟ་ཅི་སྨོས། སྡུག་བསྔལ་ཉེ་བར་ཞི་བའི་ཐར་པ་ཙམ་ཡང་
ཐོབ་མི་ནུས་པའི་ཕྱིར་ཏེ། མགོན་པོ་ཀླུ་སྒྲུབ་ཀྱིས། གང་དག་སྟོང་ཉིད་མི་ཤེས་པ།།
དེ་དག་ཐར་པ་རྟེན་མ་ཡིན། །འགྲོ་དྲུག་སྲིད་པའི་བཙོན་རར་ནི། །རྨོངས་པ་དེ་དག་

འཁོར་བར་འགྱུར། །ཞེས་དང་། འཇུག་པ་ལས། སློབ་དཔོན་ཀླུ་སྒྲུབ་ཞབས་ཀྱི་
ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །ཞེས་སོགས་མང་མོད། འདིར་
དེ་ཙམ་མོ། །སྟོང་ཉིད་ཀྱི་ལྟ་བ་དང་ཐབས་ལྷའི་རྣལ་འབྱོར་གཉིས་ཐབས་ཤེས་དབྱེར་
མེད་དུ་སྦྱར་ཏེ་བསྒོམ་ན། སྡིག་སྒྲིབ་བག་ཆགས་དང་བཅས་པ་དག་ནས་ཚེ་འདིར་སངས
རྒྱས་ཐོབ་པའི་ཆོས་དེ་ནི་སྟོང་ཉིད་ཀྱི་ལྟ་བ་ལ་བཤད་པ་ཡིན་ཏེ། རྡོ་རྗེ་སྙིང་པོ་རྒྱན་གྱི་
པས། །སྡིག་དག་ཚེ་འདིར་སངས་རྒྱས་འགྲུབ། །ཆོས་བདག་མེད་པ་རབ་བསྒོམ་
ལ་ཕབ་པ། ཐལ་འགྱུར་བས་འདོད་པ་ལྟར་གྱི་སྟོང་ཉིད་ཕྲ་མོ་འདི་ཨེ་ཡིག་གི་མཚོན་
ཡིག་གི་མཚོན་དོན་དུ་གྱུར་བའི་བདེ་བ་དེ་ཇི་ལྟ་བུ་ཞིག་ཡིན་ཞེ་ན། འདི་ལ་སེམས་
དམིགས་པ་གཅིག་ལ་གཙོ་བོར་འཇོག་སྒོམ་དུ་བྱས་པའི་ཏིང་ངེ་འཛིན་ལས་སྐྱེས་པའི་
ལུས་སེམས་ཤིན་སྦྱངས་ཀྱི་དགའ་བདེ་ཁྱད་པར་ཅན་ཞིག་ཡོད་པ་ཙམ་ཡང་སྐབས་འདིའི་
ཝ་ཡིག་གི་མཚོན་དོན་མིན་ཏེ། དེ་ཕྱི་ནང་གཉིས་ཀ་ལ་ཐུན་མོང་དུ་ཡོད་པའི་ཕྱིར།
ཉན་ས་ནས་བཤད་པའི་དབུགས་འབྱུང་རྔུབ་བགྲང་པའི་བདེ་བ་ཞིག་ཡོད་པ་དེ་ཡང་སྐབས་
འདིའི་བདེ་བ་མིན། བྱ་རྒྱུད་བསམ་གཏན་ཕྱི་མ་དང་། སྤྱོད་རྒྱུད་རྣམ་སྣང་མངོན་
ཚོགས་སྦྱོར་སོགས་ཀྱི་སྐབས་ན་ཞི་གནས་ཀྱི་རྩི་ལ་གནས་བཞིན་པའི་ངང་ནས་སྟོང་
ཉིད་ཀྱི་དོན་ལ་དཔྱད་སྟོབས་ཀྱིས་དྲངས་པ་ལས་བྱུང་བའི་ལྷག་མཐོང་གི་བདེ་བ་ཞིག་

ཡོད་པ་དེའང་འདིའི་བདེ་བ་མིན། འཕགས་ལམ་ཐོབ་ནས་སྟོང་ཉིད་མངོན་སུམ་དུ་
རྟོགས་པའི་ཡིད་ཤེས་ཀྱིས་དྲངས་པའི་བདེ་བ་ཞིག་ཡོད་པ་དེའང་འདིའི་བདེ་བ་མིན། བསྒོམ་
པའི་ལྷ་མོ་དང་བལྟས་པ་དང་། རྒོད་པ་དང་ལག་པ་བཅངས་པ་སོགས་ལ་བརྟེན་པའི་
བདེ་བ་ཞིག་ཡོད་པ་དེའང་འདིའི་བདེ་བ་མ་ཡིན། ལས་དང་ཡེ་ཤེས་ཀྱི་ཕྱག་རྒྱ་གང་
རིགས་དང་དབང་པོ་གཉིས་མཉམ་པར་སྦྱོར་བ་ལས་བྱུང་བའི་ཁམས་དཀར་དམར་གྱི་
འདུ་འཕྲོད་ཀྱི་བྱེད་པ་ལ་བརྟེན་ནས་སྐྱེས་པའི་བདེ་བ་ཞིག་ཡོད་པ་དེ་ཡང་སྐབས་འདིའི་
ཝ་ཡིག་གི་མཚོན་དོན་དུ་གྱུར་པའི་བདེ་བ་མ་ཡིན་ཏེ། བདེ་བ་དེ་རྣམས་ཀྱི་དང་པོ་ཕྱི་
ནང་གཉིས་ཀ་ཐུན་མོང་བ་ཡིན་པ་གོང་དུ་བཤད་ཟིན་ལ། ཉན་ས་ནས་བཤད་པའི་དབུགས་
འབྱུང་རྔུབ་བགྲང་བ་འདི་ལ་ཡང་རྡོར་བཟླས་སོགས་ཀྱི་གནད་མ་ཚང་བས་དེ་ཙམ་གྱི་རླུང་
དབུ་མར་འཇུག་མི་ནུས་པས་སྐབས་འདིའི་བདེ་བ་མིན། རྒྱུད་སྡེ་འོག་མ་ནས་བཤད་
པའི་རྣལ་འབྱོར་དང་ཟུང་དུ་འབྲེལ་བའི་རླུང་ནང་དུ་བསྡམས་པ་དེ་ལ་བླ་མེད་ཀྱི་སྲོག་
རྩོལ་བསྒོམ་པའི་གནད་རྣམས་མ་ཚང་བའི་ཕྱིར་དང་། སྟོང་ཉིད་མངོན་སུམ་དུ་རྟོགས་
པའི་བདེ་བ་དང་། དེའི་གོང་གི་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་བདེ་
བལྟས་པ་སོགས་ལས་བྱུང་བའི་བདེ་བ་ནི་རྒྱུད་སྡེ་འོག་མ་སོགས་ལའང་ཡོད་ལ། ལས་
དང་ཡེ་ཤེས་ཀྱི་ཕྱག་རྒྱ་དང་། མཉམ་པར་སྦྱར་བ་ལ་བརྟེན་ནས་བྱང་སེམས་རྡོ་རྗེའི་
རྩེ་མོའི་བར་དུ་ཕབ་པ་ལས་བྱུང་བའི་བདེ་བ་ནི་ལམ་བསྐྱེད་རིམ་གྱི་སྐབས་སུའང་ཡོད་
པས། དེ་རྣམས་སྐབས་འདིའི་བདེ་སྟོང་སྦྱོར་རྒྱུའི་བདེ་བ་མིན་ནོ། །འོ་ན་སྐབས་
འདིའི་བདེ་བ་གང་ཡིན་ཞེ་ན། ཕྱིའི་རྐྱེན་ཕྱག་རྒྱ། ནང་གི་རྐྱེན་ལུས་ལ་གནད་དུ་
བསྣུན་པ་ལས་བྱུང་བའི་རོ་རྐྱང་གི་རླུང་རྣམས་དབུ་མར་ཞུགས་གནས་ཐིམ་གསུམ་བྱས་
པ་ལས་དབུ་མའི་ནང་གི་གཏུམ་མོ་ཁྱད་པར་ཅན་སྦྱར་ཏེ། དེས་བྱང་ཆུབ་ཀྱི་སེམས་

དཀར་པོ་ཞུ་སྟེ་དབུ་མའི་ནང་དུ་བབས་པ་ལས་བྱུང་བའི་དགའ་བ། མཆོག་དགའ། ཁྱད་
དགའ། ལྷན་སྐྱེས་ཀྱི་དགའ་བ་དང་། རླུང་ཐིམ་པ་ལས་བྱུང་བའི་སྣང་མཆེད་ཐོབ་
གསུམ་འོད་གསལ་དང་བཅས་པ་ཤར་བའི་ཚེ་དགའ་བ་དང་པོ་གསུམ་དང་སྟོང་པ་དང་པོ་
གསུམ་གྱི་དུས་སུ་ཡང་བདེ་སྟོང་སྦྱོར་མོད་ཀྱང་། ཁྱད་པར་དུ་དགའ་བ་བཞི་པ་ལྷན་
སྐྱེས་ཀྱི་དུས་དང༌། སྟོང་པ་བཞི་པ་འོད་གསལ་གྱི་དུས་སུ་བྱུང་བའི་བདེ་བ་དེ་ནི། ཝ་
ཡིག་གི་མཚོན་དོན་དུ་གྱུར་པའི་བདེ་བ་ཡིན་ནོ། །དེ་འདྲ་བའི་བདེ་བ་དེ་ཡུལ་ཅན་བྱས།
དགག་བྱ་རང་བཞིན་གྱིས་གྲུབ་པ་བཀག་ཙམ་གྱི་སྟོང་ཉིད་དེ་ཡུལ་དུ་བྱས་པ་ནི་ཡུལ་
ཡུལ་ཅན་གཉིས་དབྱེར་མེད་རོ་གཅིག་ཏུ་སྦྱོར་བའི་དོན་ཡིན་ནོ། །གསུམ་པ་ནི། འོ་
ན་གོང་དུ་བཤད་པའི་ཨེ་ཡིག་དང་ཝ་ཡིག་གི་མཚོན་དོན་དུ་གྱུར་པའི་སྟོང་པ་དང་བདེ་
བའི་དོན་དེ་ལྟར་ཡིན་ན། ཐིག་ལེའི་དོན་བདེ་སྟོང་སྦྱོར་ཚུལ་དེ་རྒྱས་པར་ཤོད་ཅིག་
ཅེ་ན། དེ་ཡང་འདི་ཡིན་ཏེ། ཕར་ཕྱིན་ཐེག་པའི་སྐབས་སུ་དང་པོར་སྟོང་ཉིད་བསྒོམ་
ནས་བྱང་ཆུབ་ཀྱི་སེམས་སོགས་སྤྱོད་ཕྱོགས་ལ་འཇུག་པ་ནའང་སྟོང་ཉིད་རྟོགས་པའི་
ཤེས་རབ་ཀྱིས་རྩིས་ཟིན་བཞིན་པའི་ངང་ནས་བྱེད་པ་གཅིག་དང་། སྟོང་ཉིད་བསྒོམ་
ཁར་སྨོན་འཇུག་གི་སེམས་བསྒོམ་ནས་དེའི་ངང་ནས་སྟོང་ཉིད་བསྒོམ་པས་བྱང་ཆུབ་
ཀྱི་སེམས་ཀྱིས་སྟོང་ཉིད་ཀྱི་ལྟ་བ་རྩིས་ཟིན་པ་ལ། ཐབས་ཤེས་ཟུང་འཇུག་ཏུ་བསྒོམ་
པ་ཡིན་ཟེར་བ་ལྟར། སྐབས་འདིར་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་ཤེས་
རབ་རྩིས་ཟིན་པ་ཙམ་དང་། སྟོང་ཉིད་རྟོགས་པའི་ཤེས་རབ་ཀྱིས་བདེ་བ་ཆེན་པོ་རྩིས་
ཟིན་པ་ཙམ་ལ་ནི་བདེ་སྟོང་སྦྱོར་བའི་དོན་མེད་ཅིང་། ཡང་སྟོང་པས་བདེ་བ་ལ་རྒྱས་
འདེབས་པ་དང་། བདེ་བས་སྟོང་པ་ལ་རྒྱས་འདེབས་པའི་ཕན་ཚུན་གཅིག་གིས་གཅིག་
ལ་རྒྱས་འདེབས་པ་ཡང་བདེ་སྟོང་དབྱེར་མེད་དུ་སྦྱོར་བའི་དོན་མིན་ལ། བདེ་སྟོང་དབྱེར་
མེད་དུ་སྦྱར་ནས་བསྒོམ་པའི་སྟེང་དེ་ལ། ཆོས་གཟུགས་ཀྱི་སྐུ་གཉིས་ཀའི་སྒྲུབ་གཞི་

ཐུན་མོང་མ་ཡིན་པ་ཞིག་ཡོད་པས། ཚེ་གཅིག་ལ་འཚང་རྒྱ་བའི་ཉམས་ལེན་གྱི་གནད་
ཟིན་པ་བྱར་ཡོད་ཅིང༌། བདེ་སྟོང་གཅིག་གིས་གཅིག་རྒྱས་འདེབས་པ་དང༌། ཕན་
ཚུན་གཅིག་གིས་གཅིག་ཟིན་པ་ཙམ་གྱི་སྟེང་དུ་དེ་འདྲའི་ཉམས་ལེན་གྱི་གནད་མ་ཚང་
བའི་ཕྱིར་རོ། །ཡང་ཁ་ཅིག ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དེ་ཁོ་རང་གི་གནས་
ལུགས་སྟོང་པ་ཉིད་དང་ངོ་བོ་དབྱེར་མེད་ཡིན་པས། དེ་ཀ་བདེ་སྟོང་དབྱེར་མེད་དུ་སྦྱོར་
བའི་དོན་ཡིན་ཟེར། དེ་ཡང་མི་འཐད་དེ། བདེ་སྟོང་སྦྱོར་བ་ལ་རྣལ་འབྱོར་པའི་བློ་
བདེ་བའི་ངོ་བོར་སྐྱེས་པ་དེས་གང་ཟག་དང་ཆོས་ལ་སོགས་པ་རང་གི་མཚན་ཉིད་ཀྱིས་
གྲུབ་པས་སྟོང་པ་འཛིན་སྟངས་ཀྱི་ཡུལ་དུ་བྱས་ནས་ཆེད་དུ་གཉེར་ནས་བསྒོམ་དགོས་
ལ༑ གོང་གི་ལྷན་སྐྱེས་ཀྱི་བདེ་བ་རང་གི་གནས་ལུགས་དང་ངོ་བོ་དབྱེར་མེད་དུ་གྲུབ་
པ་ནི་ལྷན་སྐྱེས་ཀྱི་བདེ་བ་རང་སྐྱེས་ཙམ་ནས་གྲུབ་པས། དེ་ཆེད་དུ་རྩོལ་བས་བསྒོམ་
མི་དགོས་པའི་ཕྱིར། དེས་ན་བདེ་སྟོང་དབྱེར་མེད་སྦྱོར་བ་ལ་ཡང་། ཡུལ་ཅན་དང་།
ཡུལ་སྦྱོར་ཚུལ་གཉིས་སྣང་ངོ༌། །ཡུལ་ཅན་དང་སྦྱོར་ཚུལ་ནི་ལྷན་སྐྱེས་ཀྱི་བདེ་བ་དང་
སྟོང་ཉིད་རྟོགས་པའི་ཤེས་རབ་གཉིས་ངོ་བོ་ཐ་དད་མ་ཡིན་པར་བློ་གཅིག་གི་ངོ་བོར་གྲུབ་
བདེ་དབྱེར་མེད་དུ་སྦྱར་ནས་བསྒོམ་པ་ནི་ཡུལ་ཅན་བདེ་བ་ཆེན་པོ་དང་སྟོང་ཉིད་རྟོགས་
པའི་བློ་གཉིས་དབྱེར་མེད་དུ་སྦྱོར་བའི་དོན་དུ་སོང་བ་ཡིན་ནོ། །དེ་ཡང་སཾ་བྷུ་ཊ་ལས།
སྤྲོས་པ་མེད་པའི་རང་བཞིན་ཉིད། །ཤེས་རབ་ཅེས་ནི་རབ་ཏུ་གྲགས། །ཡིད་བཞིན་
ནོར་ལྟར་མ་ལུས་པའི། །སེམས་ཅན་དོན་བྱེད་སྙིང་རྗེ་ཉིད། །དམིགས་བྱེད་གནས་
སུ་ཤེས་རབ་དང་། །དམིགས་མེད་སྙིང་རྗེ་ཆེན་པོ་ཉིད། །བློ་དང་ལྷན་ཅིག་གཅིག་
གྱུར་པ། །ནམ་མཁར་ནམ་མཁའ་ཇི་ལྟ་བའོ། །ཞེས་གསུངས་པའི་དོན་ཐབས་ཤེས་
གཏན་ལ་དབབ་པ་གྲུབ་པ་ལས། ལྷན་སྐྱེས་ཀྱི་བདེ་བ་ཆེན་པོ་དང་སྟོང་ཉིད་རྟོགས་པའི་
བློ་གཉིས་ངོ་བོ་ཐ་དད་མེད་པའི་ཆུ་དང་འོ་མ་འདྲེས་པ་བཞིན་དུ་དབྱེར་མེད་རོ་གཅིག་

ཏུ་སྦྱོར་བའི་སྟོང་ཉིད་རྟོགས་པའི་བློ་དང་བདེ་བ་ཆེན་པོའི་ཡེ་ཤེས་གཉིས་གཞི་གཅིག་
ལ་འདུས་པ་གང་ཡིན་པ་དེ་ནི་སྔགས་བླ་མེད་ཀྱི་ཐུན་མོང་མ་ཡིན་པའི་ཤེས་རབ་ཐབས་
ཞེས་གྲགས་པ་དེ་ཡིན་ནོ། །ཞེས་བཤད་དེ། དེ་གཉིས་ལས། ཆུ་དང་འོ་མ་འདྲེས་
པ་བཞིན། །གཉིས་མེད་རྣམ་པའི་སྦྱོར་བ་ཡིས། །གཉིས་པོ་འདུས་པ་གང་ཡིན་པ།།
ཤེས་རབ་ཐབས་ཞེས་བྱ་བར་གྲགས། །ཞེས་སོ། །དེས་ན། འོད་གསལ་ལྷན་སྐྱེས་
ཀྱི་བདེ་བ་ཆེན་པོས་ཡུལ་སྟོང་པ་ཉིད་འཛིན་སྟངས་ཀྱི་ཡུལ་དུ་བྱས་ནས། ཡུལ་ཡུལ་
ཅན་དབྱེར་མེད་དུ་སྦྱར་ཏེ་བསྒོམ་ན་དེ་གའི་སྟེང་ནས་ཡུལ་ཅན་བདེ་སྟོང་དབྱེར་མེད་ཀྱང་
འགྲུབ་པ་ཡིན་པས་གཞན་པ་ཟུར་དུ་མི་དགོས་སོ། །དེའི་རྒྱུ་མཚན་ཅི་ཡིན་ཞེ་ན། བདེ་
བ་ཆེན་པོའི་ཡེ་ཤེས་དེ་སྟོང་ཉིད་རྟོགས་པའི་བློ་ཡིན་པའི་ཆ་ནས་ཤེས་རབ་དང་། ལྷན་
སྐྱེས་ཀྱི་བདེ་བའི་ངོ་བོར་སྐྱེས་པའི་ཆ་ནས་ཐབས་ཡིན་པས། དེའི་གནད་ཀྱིས་དེ་འདྲའི་
ཡེ་ཤེས་དེ་ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མེད་དུ་བསྒོམ་
པའི་ཡེ་ཤེས་ཡིན་ནོ། །དེ་ལྟར་སྟོང་ཉིད་ཀྱི་དོན་ཕྱིན་ཅི་མ་ལོག་པར་རྟོགས་པ་ཡོད་
ཀྱང་། འོད་གསལ་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་མ་རྟོགས་ན། སྔགས་
ཀྱི་ལམ་མཆོག་ཏུ་མི་འགྱུར་ཞིང་། རླུང་དབུ་མར་ཞུགས་གནས་ཐིམ་གསུམ་བྱས་པ་
ལས་བྱུང་བའི་བདེ་བ་ཆེན་པོ་ཡོད་ཀྱང་། དེས་སྟོང་ཉིད་འཛིན་སྟངས་ཀྱི་ཡུལ་དུ་བྱས་
ནས་མ་བསྒོམ་ན། འཁོར་བ་ལས་གྲོལ་བའི་ཐར་པ་ཡང་ཐོབ་མི་ནུས་པས། དེས་ན་
བདེ་བ་ཆེན་པོའི་ཡེ་ཤེས་དེས་ཡུལ་སྟོང་པ་ཉིད་ཀྱི་དོན་ཕྱིན་ཅི་མ་ལོག་པར་རྟོགས་པའི་
ཡུལ་ཡུལ་ཅན་སྦྱར་བའི་བདེ་སྟོང་དབྱེར་མེད་བསྒོམ་ན་ཚུ་རོལ་སྲིད་པ་ལ་ཡང་མི་གནས་
ཤིང༌། ཕ་རོལ་ཞི་བའི་མཐའ་ལ་ཡང་མི་གནས་པར། མི་གནས་པའི་མྱ་ངན་ལས་
འདའ་བ་ཡིན་ཏེ། ས་ར་ཧས། སྙིང་རྗེ་དང་བྲལ་སྟོང་པ་ཉིད་ཞུགས་གང་། །དེས་
ནི་ལམ་མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམ་ན་ཡང་། །འཁོར་

བ་འདིར་གནས་ཐར་པ་ཐོབ་མི་འགྱུར། །གང་ཡང་གཉིས་པོ་སྦྱོར་བར་ནུས་པ་དེ། །འཁོར་
བར་མི་གནས་མྱ་ངན་འདས་མི་གནས། །ཞེས་གསུངས་པ་ལྟར་རོ། །འོན་ཀྱང་དེང་
སང་སྙིགས་མ་ལྔ་བས་ཀྱང་ཆེར་སྙིགས་ཀྱི་དུས་སུ་གྱུར་པའི་དབང་གིས། སོ་སོའི་
སྐྱེ་བོ་ཕལ་ཆེ་བ་རྣམས་ལ་བདེ་སྟོང་དབྱེར་མེད་ཀྱི་གཏམ་རླུང་ལྟར་གྲགས་ཀྱང་བདེ་སྟོང་
གི་རྟོགས་པ་མཚན་ཉིད་ཚང་བ་སྐྱེ་བ་ལྟ་ཞོག བདེ་བ་ཆེན་པོའི་ཡེ་ཤེས་དང་སྟོང་པ་
ཉིད་ལ་གོ་བ་རྣལ་མ་ཆགས་པ་ཡང་ཉིན་སྐར་ལྟ་བུ་ཤིན་ཏུ་དཀོན་པ་ཡིན་ཏེ། ས་ར་
ཧས། ཁྱིམ་དང་ཁྱིམ་ན་དེ་ཡི་གཏམ་སྨྲ་ཡང་། །བདེ་ཆེན་གནས་ནི་ཡོངས་སུ་ཤེས་
པ་མེད། །ཅེས་གསུངས་པའི་ལུང་དོན་ཐོག་ཏུ་འབབ་པར་གདའོ། །དེ་ཡང་འགའ་
ཞིག་ལྷན་སྐྱེས་ཀྱི་བདེ་བས་སྟོང་ཉིད་ཀྱི་དོན་ལ་རྩེ་གཅིག་ཏུ་བཞག་ནས་བསྒོམ་པར་མི་
རིགས་ཏེ། སཾ་བྷུ་ཊ་ལས། སྟོང་པ་བསྒོམ་པར་མི་བྱ་སྟེ། །སྟོང་མིན་བསྒོམ་པར་
མི་བྱའོ། །སྟོང་པ་མི་སྤང་རྣལ་འབྱོར་པས། སྟོང་མིན་ཡོངས་སུ་མི་སྤང་ངོ༌། །སྟོང་
དང་སྟོང་མིན་གཟུང་བ་ལས། །རྟོག་པ་ཉུང་མིན་སྐྱེ་བར་འགྱུར། །ཞེས་གསུངས་
པའི་ཕྱིར་ཟེར་ན་དེ་ནི་ལུང་དོན་ཕྱིན་ཅི་ལོག་ཏུ་བཟུང་བ་ཡིན་ཏེ། དེའི་ལུང་དོན་ནི།
སློབ་དཔོན་ཨ་བ་ཀ་རའི་མན་ངག་སྙེ་མ་ལས། སྟོང་པ་སྒོམ་པར་མི་བྱ་ཞེས་པ་ནི།
འཁོར་འདས་ཀྱི་ཆོས་ཐམས་ཅད་ཐ་སྙད་ཙམ་དུ་གྲུབ་པས་སྟོང་པའི་སྟོང་པའམ་མ་གྲུབ་
ཅེས་པའི་ཆད་སྟོང་མི་བསྒོམ་ཞེས་སོ། །སྟོང་མིན་བསྒོམ་པར་མི་བྱ་ཞེས་པས། ཆོས་
རྣམས་རང་བཞིན་གྱིས་གྲུབ་པས་སྟོང་པ་མིན་པའམ་རང་བཞིན་གྱིས་གྲུབ་པར་བཟུང་
བའི་རྟག་མཐའ་མི་བསྒོམ་ཞེས་པ་ཡིན། སྟོང་པ་མི་སྤང་ཞེས་པ་ནི། ཆོས་རྣམས་
ཀྱི་གནས་ལུགས་མཐར་ཐུག་པའམ་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་སྤང་
དུ་མི་རུང་ཞེས་པའི་དོན་ཡིན། སྟོང་མིན་ཡོངས་སུ་མི་སྤང་ཞེས་པ་ནི། ཆོས་རྣམས་
ཀུན་རྫོབ་ཏུའམ་ཐ་སྙད་ཙམ་དུ་གྲུབ་པས་སྟོང་པ་མིན་པས་ཐ་སྙད་ཙམ་དུ་གྲུབ་པ་དེ་མི་

སྤང་ཞེས་པའི་དོན་ཡིན་ནོ། །དེ་ལྟར་མ་ཡིན་པར་ཆོས་རྣམས་ཐ་སྙད་དུའང་མེད་ཅེས་
བཟུང་ན་སྐུར་འདེབས་ཀྱི་མཐར་ལྷུང་བ་དང་། རང་བཞིན་གྱིས་གྲུབ་པས་སྟོང་པའི་
སྟོང་པ་མིན་ཅེས་བཟུང་ན་སྒྲོ་འདོགས་ཀྱི་མཐར་ལྷུང་བར་འགྱུར་ལ། དེར་ལྷུང་ན་ཆགས་
སོགས་ཉོན་མོངས་པའི་རྟོག་པ་ཉུང་མིན་ཏེ་མང་པོ་སྐྱེ་བར་འགྱུར་ཞེས་པའི་དོན་དུ་བཤད་
དོ༑ ༑གཉིས་པ། བདེན་གཉིས་དབྱེར་མེད་ཀྱི་ཨེ་ཝཾ་གྱི་དོན་རྒྱས་པར་བཤད་པ་ལ།
བདེ་སྟོང་དབྱེར་མེད་ཀྱི་ཨེ་ཝཾ་གྱི་དོན་གོང་དུ་བཤད་པ་དེ་ལྟར་ཡིན་ན། བདེན་གཉིས་
དབྱེར་མེད་ཀྱི་ཨེ་ཝཾ་གྱི་དོན་ཇི་ལྟར་ཡིན་ཤོད་ཅིག་ཅེ་ན། གོང་དུ་བཤད་པའི་བདེ་སྟོང་
དབྱེར་མེད་དེ་ཉིད་ལ་བདེན་གཉིས་དབྱེར་མེད་ཟུང་འཇུག་གི་དོན་དང༌། བདེ་སྟོང་
དབྱེར་མེད་ཟུང་འཇུག་གི་དོན་གཉིས་ཀ་ཚང་བ་ཡིན་པས་དེ་ལས་ལོགས་སུ་བདེན་གཉིས་
དབྱེར་མེད་ཟུང་འཇུག་མེད་དོ། །ཞེས་སྔ་རབས་པ་ཁ་ཅིག་འདོད་མོད་ཀྱང་། དེ་ནི་
ཆེས་མི་འཐད་དེ། རྒྱུད་ཕྱི་མ་ལས། ཐོག་མ་ཐ་མ་མེད་ཞི་བ། །དངོས་དང་དངོས་
མེད་མི་ཟད་གཙོ། །སྟོང་ཉིད་སྙིང་རྗེ་མི་ཕྱེད་པ། །བྱང་ཆུབ་སེམས་ཞེས་བྱ་བ་ཡིན་
ཞེས་ཡུལ་སྟོང་པ་ཉིད་དང༌། སྔགས་བླ་མེད་ཀྱི་ཐུན་མོང་མ་ཡིན་པའི་སྙིང་རྗེ་ལྷན་
སྐྱེས་ཀྱི་བདེ་བ་གཉིས་དབྱེར་མི་ཕྱེད་པའི་བྱང་ཆུབ་ཀྱི་སེམས་དེ་ལ་ཟུང་འཇུག་གི་ཡ་
གྱལ་འོད་གསལ་གྱི་དབང་དུ་བྱས་པ་གཅིག་དང་། ཟུང་འཇུག་གི་དབང་དུ་བྱས་པའི་
སྟོང་པ་ཉིད་དང་སྙིང་རྗེ་དབྱེར་མི་ཕྱེད་པའི་བྱང་ཆུབ་ཀྱི་སེམས་གཉིས་ཡོད་ལ། དང་
པོ་ནི། བདེ་སྟོང་དབྱེར་མེད་ཀྱི་ཡེ་ཤེས་གོང་དུ་བཤད་པ་དེ་ཡིན་ལ། བདེན་གཉིས་
དབྱེར་མེད་ཀྱི་དབང་དུ་བྱས་པ་དེ་དེ་ལས་གཞན་ཞིག་ལ་འདོད་དགོས་ལ། དེ་ཡང་
རྒྱུད་ཕྱི་མ་ལས། གང་ཞིག་དངོས་མེད་ཤེས་རབ་སྟེ། །ཐབས་ནི་དངོས་པོའི་མཚན་
ཉིད་དོ། །ཐབས་དང་ཤེས་རབ་སྙོམས་འཇུག་པ། །ཏིང་ངེ་འཛིན་ཞེས་བཏགས་པ་
ཡིན། །ཞེས་གསུངས་པས། དེའི་དོན་ནི། ཐབས་ནི་དངོས་པོའི་མཚན་ཉིད་དོ་

ཞེས་པའི་དངོས་པོ་དེ་ལམ་དུས་ཀྱི་འོད་གསལ་གྱི་བཞོན་པར་གྱུར་པའི་རླུང་སེམས་ཙམ་
ལས་གྲུབ་པའི་དག་པའི་སྒྱུ་མའི་སྐུ་དང་། དངོས་མེད་ཤེས་རབ་སྟེ་ཞེས་པའི་དངོས་
མེད་ཤེས་རབ་ནི་ཐུགས་འོད་གསལ་གྱི་ཡེ་ཤེས་ཡིན། ཐབས་དང་ཤེས་རབ་སྙོམས་
འཇུག་པ་ཞེས་པས། ཐབས་ཀུན་རྫོབ་སྒྱུ་མའི་སྐུ་དང༌། ཤེས་རབ་དོན་གྱི་འོད་གསལ་
་པ་ཡིན་ཞེས་པའོ། །དེ་ནི་ཟུང་འཇུག་གི་དབང་དུ་བྱས་པའི་བྱང་ཆུབ་ཀྱི་སེམས་ཡིན་
ལ༑ ཟུང་འཇུག་དེ་ནི་སྐབས་འདིར་བདེན་གཉིས་དབྱེར་མེད་ཀྱི་ཨེ་ཝཾ་གྱི་དོན་དུ་འདོད་
མའི་སྐུ་དེ་ཡིན་ཞིང༌། ཐིག་ལེའི་མཚོན་དོན་ནི་སྒྱུ་མའི་སྐུ་དེ་རྟེན་སྐུ་དང་དོན་གྱི་འོད་
གསལ་དེས་བརྟེན་པ་ཐུགས་བྱས་ཏེ། དེ་གཉིས་སྐུ་ཐུགས་སུ་དངོས་པོ་ཟུང་གཅིག་
ཏ་བྱས་ནས་སྦྱར་བ་ནི་ཐིག་ལེའི་མཚོན་དོན་ནོ། །དེ་ནི་མཐར་ཐུག་གི་ཨེ་ཝཾ་གྱི་དབང་
དུ་བྱས་ལ། སྦས་དོན་གྱི་ཨེ་ཝཾ་ནི། ཨེ་ཡིག་གི་མཚོན་དོན་དཔེའི་འོད་གསལ་དང་།
དང་། ཕྱི་མ་སྐུར་སྦྱོར་བ་ནི་སྦས་དོན་གྱི་དབང་དུ་བྱས་པ་ཡིན་ནོ། །འོ་ན་དེ་འདྲ་བའི་
ཨེ་ཝཾ་གྱི་མཚོན་དོན་དུ་གྱུར་པའི་ཟུང་འཇུག་སྒྲུབ་ཚུལ་དེ་གནད་གང་ལ་བརྟེན་ནས་ཤེས་
སྙམ་ན། ཐུན་མོང་མ་ཡིན་པའི་རྒྱའི་གནད་ལ་བརྟེན་ནས་བསྒྲུབ་པ། སྦྱང་གཞིའི་
ནས་བསྒྲུབ་པ། ཐབས་ཤེས་ཁྱད་པར་ཅན་གྱི་གནད་ལ་བརྟེན་ནས་བསྒྲུབ་པ་དང་བཞི་
ཡོད། དེ་ཡང་དང་པོ་བསྒྲུབ་པ་ལ། མངོན་རྟོགས་རྒྱན་ལས། སེམས་བསྐྱེད་པ་ནི་

གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར།
ཐེག་ཆེན་པ་གཉིས་ཀྱི་དོན་དུ་གཉེར་བྱའི་གཙོ་བོ་ནི་གཞན་དོན་ཡིན་གྱི། བྱང་ཆུབ་
ཀྱི་གོ་འཕང་མིན་ལ། འོན་ཀྱང་གཞན་དོན་རྫོགས་པར་བསྒྲུབ་པ་ལ་བྱང་ཆུབ་ཀྱི་གོ་
འཕང་ཐོབ་དགོས་པར་མཐོང་ནས། དེའི་ཡན་ལག་ཏུ་བྱང་ཆུབ་ཀྱི་གོ་འཕང་དོན་དུ་
གཉེར་བ་ཡིན་ཏེ། དཔེར་ན། སྐོམ་པས་གདུང་བས་དོན་དུ་གཉེར་བྱའི་གཙོ་བོ་ནི་
ཆུ་ལྟ་བུའི་བཏུང་བ་དོན་དུ་གཉེར་ཡང་དེའི་ཐབས་སུ་སྣོད་དོན་དུ་གཉེར་དགོས་པ་བཞིན་
ཡིན་པའི་ཕྱིར། ཐེག་ཆེན་པས་དོན་དུ་གཉེར་བྱའི་བྱང་ཆུབ་དེ་ལ་ཆོས་གཟུགས་ཀྱི་
སྐུ་གཉིས་ཡོད་པ་ལས། གཟུགས་སྐུས་གདུལ་བྱ་ལ་དངོས་སུ་སྣང་ནས་ཆོས་སྟོན་
པ་སོགས་ཀྱི་དོན་བྱེད་པ་ལྟར་ཆོས་སྐུས་མི་ནུས་པས། དེ་གཉིས་ཀྱི་ནང་ནས་གཞན་
དོན་དུ་གཟུགས་སྐུ་གཙོ་བོར་དོན་དུ་གཉེར་བ་ཡིན་ལ། གཟུགས་སྐུ་དེ་ཐོབ་པར་བྱེད་
པའི་ཐབས་ཕར་ཕྱིན་གྱི་ཐེག་པ་དང་། རྒྱུད་སྡེ་འོག་མ་གཉིས་དང་བསྐྱེད་རིམ་པ་རྣམས་
དང་ཐུན་མོང་མ་ཡིན་པ་གཅིག་ཡོད་པར་འདོད་དགོས་ཏེ། དེ་མི་འདོད་ན་རྫོགས་རིམ་
གྱི་ལམ་རྣམས་གཟུགས་སྐུ་བསྒྲུབ་པ་ལ་གཞན་ལས་ཁྱད་དུ་འཕགས་པར་ཁས་བླངས་
ཀྱང་དམ་བཅའ་ཙམ་དུ་ཟད་པའི་ཕྱིར། དེ་འདྲའི་ཁྱད་པར་དུ་འཕགས་པ་འདོད་པ་ལའང་།
རྫོགས་རིམ་གྱི་སྐབས་འདིར་རླུང་སེམས་ཙམ་ལས་མཚན་དཔེས་སྤྲས་པའི་ལྷའི་སྐུ་བསྒྲུབ་
ཚུལ་ཁྱད་པར་དུ་འཕགས་པ་ཞིག་ཡོད་པ་དེ་ཤེས་ན་འབྱུང་གི། མེད་ན་མི་འབྱུང་བས་
རླུང་སེམས་ཙམ་ལས་སྒྱུ་མའི་སྐུ་བསྒྲུབ་ཚུལ་ལ་མཁས་པར་བྱའོ། །སྤྱིར་ཐེག་ཆེན་
པ་ཐམས་ཅད་བྱང་ཆུབ་ཐོབ་པ་ལ་སྟོང་ཉིད་རྟོགས་པའི་ཤེས་རབ་ཡེ་ཤེས་ཀྱི་ཚོགས་དང་།
བྱང་ཆུབ་ཀྱི་སེམས་སོགས་བསོད་ནམས་ཀྱི་ཚོགས་གཉིས་ཀ་བསྒྲུབ་དགོས་པར་མཚུངས་
མོད་གཙོ་བོར་ཡེ་ཤེས་ཀྱི་ཚོགས་ལས་ཆོས་སྐུ་བསྒྲུབ་པ་དང་། བསོད་ནམས་ཀྱི་ཚོགས་
ལས་གཟུགས་སྐུ་བསྒྲུབ་པ་ཡིན་ཏེ། རིན་ཆེན་ཕྲེང་བ་ལས། ཆོས་ཀྱི་སྐུ་དེ་མདོར་

བསྡུ་ན། རྒྱལ་པོ་ཡེ་ཤེས་ཚོགས་ལས་འཁྲུངས། །གཟུགས་ཀྱི་སྐུ་དེ་མདོར་བསྡུ་
ན༑ ༑ རྒྱལ་པོ་བསོད་ནམས་ཚོགས་ལས་འཁྲུངས། །ཞེས་གསུངས་པ་ལྟར་འདིར་
ཡང་ཁས་ལེན་དགོས་སོ། །དེ་ཡང་འདི་ལྟར་ཡིན་ཏེ། སྟོང་ཉིད་རྟོགས་པའི་ཤེས་
རབ་ཀྱིས་སྒྲིབ་གཉིས་བག་ཆགས་དང་བཅས་པ་སྤངས་ནས་ཆོས་སྐུའི་བར་དུ་ཁྱད་ཞུགས་
སུ་འགྲོ་བ་ལ་གྲོགས་བསོད་ནམས་ཀྱི་ཚོགས་རྒྱ་ཆེན་པོས་ཟིན་པ་གཅིག་དགོས། བསོད་
ནམས་ཀྱི་ཚོགས་གཟུགས་སྐུའི་བར་དུ་ཁྱད་ཞུགས་སུ་འགྲོ་བ་ལ་ཡང་སྟོང་ཉིད་རྟོགས་
པའི་ཤེས་རབ་དགོས་ཏེ། དེ་མེད་ན་བསོད་ནམས་ཀྱི་ཚོགས་ཀྱིས་ཐར་པ་ཙམ་ཡང་ཐོབ་
མི་ནུས་པའི་ཕྱིར་ཏེ། ཏིང་ངེ་འཛིན་རྒྱལ་པོའི་མདོ་ལས། གལ་ཏེ་ཆོས་ལ་བདག་
མེད་སོ་སོར་རྟོག །སོ་སོར་དེར་རྟོག་གལ་ཏེ་བརྟན་གྱུར་ན། །དེ་ནི་མྱ་ངན་འདས་
ཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེ་ནི་ཞིར་མི་འགྱུར། །ཞེས་གསུངས་པ་
ཡིན་པས་ཚོགས་གཉིས་ཟུང་འབྲེལ་གྱི་བྱང་ཆུབ་བསྒྲུབ་དགོས་པ་ནི་ཐེག་པ་སྤྱིའི་ལུགས་
ཡིན་ནོ། །དེ་ལྟ་བུའི་སྐུ་དེ་རང་དང་རྣམ་པ་མཐུན་ཞིང་དངོས་ཀྱི་ཉེར་ལེན་བྱེད་པའི་
ལམ་གཅིག་ལ་བརྟེན་ནས་བསྒྲུབ་དགོས་ལ། དེ་ཡང་ཕར་ཕྱིན་ཐེག་པ་ནས་བརྩམས་
ཏེ། རྒྱུད་སྡེ་འོག་མ་གསུམ་དང་། བླ་མེད་ཀྱི་བསྐྱེད་རིམ་དང་དབེན་པ་གསུམ་གྱི་
དུས་དང༌། མ་དག་པའི་སྒྱུ་ལུས་ཀྱི་བར་དུ་ཡང་མེད་དེ། དང་པོ་ཕར་ཕྱིན་ཐེག་པ་ལ་
ནི་བྱང་ཆུབ་ཀྱི་སེམས་ཀྱིས་ཟིན་པའི་སྦྱིན་སོགས་བསོད་ནམས་ཀྱི་ཚོགས་སྤྱི་དང་ཁྱད་
པར་བླ་མ་སྐྱེལ་བ་དང་། བསུ་བ་ལ་སོགས་པ་བྱས་པས་ཕྱག་ཞབས་འཁོར་ལོས་མཚན་
པ་ལ་སོགས་པའི་མཚན་རྣམས་འབྱུང་བར་འདོད་ཀྱང་། ད་ལྟ་ནས་གཟུགས་སྐུ་དང་
རྣམ་པ་མཐུན་པའི་ལྷའི་རྣལ་འབྱོར་སོགས་བསྒོམ་ནས་གཟུགས་སྐུ་བསྒྲུབ་པ་མི་འདོད་
པའི་ཕྱིར། རྒྱུད་སྡེ་འོག་མ་གསུམ་ལ་ནི་རྟེན་བརྟེན་པའི་དཀྱིལ་འཁོར་སོགས་གཟུགས་
སྐུ་དང་རྣམ་པ་མཐུན་པའི་ལམ་བསྒོམ་པ་ཡོད་པས་བསོད་ནམས་ཀྱི་ཚོགས་ཕར་ཕྱིན་གྱི་

ཐེག་པ་ལས་ཆེས་ལྷག་མོད་ཀྱང་། དེ་རྣམས་ཀྱི་སྐབས་སུ་ཡིད་ངོའི་ལྷ་སྐུ་ལས་དངོས་
སུ་ལྷ་སྐུར་སྒྲུབ་ཚུལ་མེད་པས་དེ་རྣམས་ལ་ཡང་གཟུགས་སྐུར་དངོས་སུ་འགྱུར་རྒྱུའི་
དངོས་ཀྱི་ཉེར་ལེན་མེད་པ་དང་། བླ་མེད་ཀྱི་བསྐྱེད་རིམ་གྱི་སྐབས་སུ་རྟེན་གཞལ་ཡས་
ཁང་དང༌། བརྟེན་པ་ལྷ་ལ་སོགས་པ་ལ་རེག་མཐོང་གི་མཚན་མ་བརྟན་པོ་ལྟ་བུའི་གསལ་
སྣང་མཐར་ཕྱིན་པ་ཡོད་ཀྱང་། ལྷ་ཡི་སྐུར་དངོས་གནས་ལ་སོང་བ་མེད་པས་གཟུགས་
སྐུ་ལ་དངོས་སུ་གཏུགས་མི་ནུས་པ་དང་། དབེན་གསུམ་གྱི་སྐབས་ཀྱི་འོད་གསལ་
གྱི་མཐར་ཕུང་པོ་རྙིང་པ་ལས་ལོགས་སུ་ཕྱེ་བའི་རྒྱ་མའི་སྐུ་སོགས་ཀྱང་རྣལ་འབྱོར་པ་
རང་གི་བློ་ངོ་ཙམ་དུ་ཟད་པའི་ཕྱིར་གཟུགས་སྐུའི་དངོས་ཀྱི་ཉེར་ལེན་མི་བྱེད་པ་དང་།
སེམས་དབེན་དཔེའི་འོད་གསལ་མཐར་ཐུག་གི་རླུང་སེམས་ཙམ་ལས་གྲུབ་པའི་མ་དག་
པའི་སྒྱུ་མའི་སྐུ་དེ་ཡང་ཟག་བཅས་ཀྱི་རླུང་ལས་གྲུབ་ཅིང་དོན་གྱི་འོད་གསལ་གྱི་ཚེ་འཇའ་
ཡལ་བ་ལྟར་འགྲོ་བས་གཟུགས་སྐུའི་དངོས་ཀྱི་ཉེར་ལེན་མི་བྱེད་པས་ན། སྐབས་འདིར་
ཕར་ཕྱིན་ཐེག་པ་དང་། རྒྱུད་སྡེ་འོག་མ་རྣམས་དང་། བསྐྱེད་རིམ་པ་སོགས་གང་ལ་
ཡང་མེད་པའི་བསོད་ནམས་ཀྱི་ཚོགས་ཁྱད་པར་ཅན་ཞིག་གིས་ཡེ་ཤེས་ཀྱི་ཚོགས་ཀྱང་
ཁྱད་པར་ཅན་ཞིག་གི་གྲོགས་བྱས་ནས་སྤང་བྱ་སྒྲིབ་གཉིས་བག་ཆགས་དང་བཅས་པ་
སྤོང་བ་ལ་ནུས་ལྡན་དུ་སྒྲུབ་པ་དང༌། ཡེ་ཤེས་ཀྱི་ཚོགས་ཀྱང་གཞན་དང་ཐུན་མོང་མ་
ཡིན་པའི་ཁྱད་པར་ཅན་ཞིག་གིས་བསོད་ནམས་ཀྱི་ཚོགས་ཐུན་མོང་མ་ཡིན་པ་དེའི་གྲོགས་
བྱས་ནས་ཆོས་གཟུགས་ཀྱི་སྐུ་སྒྲུབ་པར་བྱེད་པའི་ཁྱད་པར་ཅན་གྱི་ལམ་ཞིག་འདོད་དགོས་
ཤིང་། དེ་ཡང་རྫོགས་རིམ་གྱི་སྐབས་འདིར་རོ་རྐྱང་གི་རླུང་དྷུ་ཏིའི་ནང་སྤྱི་དང་། ཁྱད་
པར་དུ་འཆི་རིམ་ཇི་ལྟ་བ་བཞིན་དུ་སྙིང་གའི་མི་ཤིགས་པའི་ཐིག་ལེ་ལ་ཞུགས་གནས་
ཐིམ་གསུམ་བྱས་པ་ལས་བྱུང་བའི་འོད་གསལ་བདེ་བ་ཆེན་པོའི་ཡེ་ཤེས་ཀྱི་སྟོང་པ་ཉིད་
ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཀྱི་ཚོགས་དང་། འོད་གསལ་དེའི་

བཞོན་པར་གྱུར་པའི་རླུང་འོད་ཟེར་ལྔ་པ་ལས་བར་དོ་ཇི་ལྟ་བ་བཞིན་དུ་མཚན་དཔེས་སྤྲས་
པའི་ལྷའི་སྐུ་བསྒྲུབ་ཚུལ་ཤེས་པ་ཞིག་ལ་རག་ལས་པས་སྒྱུ་མའི་སྐུ་བསྒྲུབ་ཚུལ་ཞིག་
སུ་གྲངས་མེད་དང་པོའི་བསོད་ནམས་ཀྱི་ཚོགས་བསགས་ནས་ས་དང་པོ་ལ་སོང་བའི་
གའི་ཚོགས་རྫོགས་ཏེ། ས་བཅུའི་སྲིད་པ་ཐ་མ་པའི་ཚེ་སློབ་པའི་མཚན་དཔེ་མཐར་
བྱས་ཏེ། ཤེས་སྒྲིབ་སྤངས་པའི་རྣལ་གྲོལ་ལམ་ཐོབ་པ་དང་དུས་མཉམ་དུ་སློབ་ལམ་
བར་འདོད་པ་ཡིན་གྱི། དེ་མ་ཡིན་པར་གཟུགས་སྐུ་དེ་སློབ་ལམ་ལ་རང་གི་རིགས་
འདྲའི་རྒྱུན་མེད་པར་སངས་རྒྱས་པ་དང་དུས་མཉམ་དུ་གློ་བུར་དུ་བྱུང་བར་འདོད་པའི་
ཐེག་ཆེན་པ་སུ་ཡང་མེད་མོད། འོན་ཀྱང་གོང་དུ་བཤད་པའི་ཕར་ཕྱིན་ཐེག་པའི་ལུགས་
ལས་ལ་བརྟེན་ནས་བྱུང་བ་ཡིན་པས། མ་རིག་བག་ཆགས་ཀྱི་ས་ནི་ཤེས་སྒྲིབ་ཡིན་ལ་
ཡིན་ན། སྒྲིབ་གཉིས་གང་གིས་ཀྱང་བསླད་པ་མ་ཞུགས་པ་ཞིག་དགོས་པས། དེ་
སྐབས་འདིར་གཟུགས་སྐུའི་དངོས་ཀྱི་ཉེར་ལེན་དུ་ཁས་བླང་བར་མི་བྱའོ། །དེ་ལྟར་
ན་ཕར་ཕྱིན་ཐེག་པར་བསྐལ་ཆེན་གྲངས་མེད་གསུམ་གྱི་ཚོགས་བསགས་ནས་ས་བཅུ་

རྒྱུན་མཐའི་བར་བགྲོད་ནུས་ཀྱང༌། ད་དུང་དེའི་རྒྱུད་ལ་སངས་རྒྱས་ཀྱི་ཆོས་གཟུགས་
ཀྱི་སྐུ་གཉིས་ཀྱི་ཉེར་ལེན་བྱེད་པའི་རྒྱུ་མ་ཚང་བས། རྫོགས་རིམ་གྱི་ལམ་འོད་གསལ་
དང་ཟུང་འཇུག་གཉིས་ཀྱིས་བསྣོན་པ་བཏབ་ནས་འཚང་རྒྱ་དགོས་པ་ཡིན་ནོ། །འོ་ན་
་དེ་འདྲའི་རང་ལམ་གྱིས་ས་བཅུ་རྒྱུན་མཐའི་བར་དུ་བགྲོད་ནམ་སྙམ་ན་མ་ཡིན་ཏེ།
བསྐྱེད་རིམ། ལུས་དབེན། ངག་དབེན། སེམས་དབེན། རིམ་པ་གསུམ་པའི་སྒྲ་
ལུས་མན་ཆད་ཀྱི་དོད་ཐུབ་ནས་དེ་མན་ཆད་ཀྱི་ལམ་རྒྱུད་ལ་བསྐྱེད་མི་དགོས་པར་རང་
ཡིན་པས་དོན་མེད་དུ་མི་འགྱུར་ཏེ། དཔེར་ན་སྐྱེས་བུ་ཞིག་ཁང་པའི་ཡང་ཐོག་ཅིག་
ལ་འགྲོ་རྒྱུ་ཡིན་ན་ཐོག་མར་འགྲོ་བའི་རྡོ་སྐས་ལྟ་བུ་རིམ་པ་མང་དུ་བཙུགས། དེ་ནས་
རྡོ་སྐས་འཛུགས་མི་ནུས་པའི་མཚམས་ནས། ཤིང་སྐས་ལ་སོགས་པ་བཙུགས་ཏེ་རང་
འདོད་པའི་ཁང་བུ་དེའི་ནང་དུ་བགྲོད་པ་ཡིན་པས། རྡོ་སྐས་དོན་མེད་དུ་མི་འགྱུར་བར་
རྡོ་སྐས་དེས་ཤིང་སྐས་དེའི་སྟེགས་བྱེད་པ་བཞིན་ཡིན་པའི་ཕྱིར། དེས་མཚོན་ནས་རྒྱུད་
སྡེ་འོག་མ་གསུམ་གྱི་ལམ་གྱི་བགྲོད་ཚུལ་ཡང་ཤེས་དགོས་སོ། །དེ་བཞིན་དུ་རྫོགས་
རིམ་གྱི་སྐབས་འདིར་ཡང་གཟུགས་སྐུའི་དངོས་ཀྱི་ཉེར་ལེན་དུ་གྱུར་པའི་སློབ་ལམ་
རྒྱུན་གྱིས་གཟུགས་སྐུའི་ཉེར་ལེན་བྱེད་པར་ཁས་ལེན་དགོས་ལ། སློབ་ལམ་ན་མཚན་
དཔེས་སྤྲས་པའི་ལྷའི་སྐུ་མེད་པར་ཟུང་འཇུག་འགྲུབ་པ་དང་དུས་མཉམ་དུ་གློ་བུར་ལོངས་

བླ་མེད་ཀྱི་སྒྲུབ་གཞི་མཐར་ཐུག་པ་ཤིན་ཏུ་ཕྲ་བའི་རླུང་སེམས་གཉིས་ཀྱི་ནང་ནས་སེམས་
ཤིན་ཏུ་ཕྲ་བའི་འོད་གསལ་གྱི་ཡེ་ཤེས་སྟོང་པ་ཉིད་ལ་རོ་གཅིག་ཏུ་ཞུགས་པ་དེ་ཆོས་སྐུའི་
སྒྲུབ་གཞིར་འདོད་པ་བཞིན་དུ། དེའི་བཞོན་པར་གྱུར་པའི་རླུང་འོད་ཟེར་ལྔ་པ་ལས་
གྲུབ་པའི་དག་པའི་སྒྱུ་མའི་སྐུ་དེའི་རིགས་འདྲའི་རྒྱུན་ཞིག་གཟུགས་སྐུའི་དངོས་ཀྱི་ཉེར་
ལེན་དུ་འདོད་དོ། །དེ་ཡང་གོང་དུ་བཤད་པ་བཞིན། འཆི་རིམ་ཇི་ལྟ་བ་བཞིན་དུ་རྩ་
བ་དང་ཡན་ལག་གི་རླུང་རྣམས་མི་ཤིགས་པའི་ཐིག་ལེར་ཞུགས་གནས་ཐིམ་གསུམ་བྱས་
པ་ལས་བྱུང་བའི་འོད་གསལ་གྱི་སེམས་ཀྱིས་སྟོང་པ་ཉིད་ཡུལ་དུ་བྱེད་ལུགས་དང་། འོད་
གསལ་ལས་ལངས་པའི་ཚེ། དེའི་རླུང་སེམས་ཙམ་ལས་སྒྱུ་མའི་སྐུ་བསྒྲུབ་ཚུལ་ཤེས་
པ་ལ་རག་ལས་སོ། །མདོར་ན་རིམ་པ་བཞི་པའི་དོན་གྱི་འོད་གསལ་གྱི་བཞོན་པར་གྱུར་
པའི་རླུང་འོད་ཟེར་ལྔ་པས་ཉེར་ལེན་དང་དེའི་སེམས་ཀྱི་ལྷན་ཅིག་བྱེད་རྐྱེན་བྱས་པ་ལས་
བྱུང་བའི་མཚན་དཔེས་སྤྲས་པའི་དག་པའི་སྒྱུ་མའི་སྐུ་དེ་གཟུགས་སྐུ་དང་རྣམ་པ་མཐུན་
པའི་རྡོ་རྗེའི་སྐུ་དངོས་ཡིན་ཞིང༌། དེའི་རིགས་འདྲའི་རྒྱུན་ཕྱི་མ་ཞིག་གིས་གཟུགས་
སྐུའི་དངོས་ཀྱི་ཉེར་ལེན་བྱེད་དོ། །གཉིས་པ་སྦྱང་གཞིའི་གནད་ཐུན་མོང་མ་ཡིན་པ་
ལ་བརྟེན་ནས་སློབ་པའི་ཟུང་འཇུག་བསྒྲུབ་ཚུལ་བཤད་པ་ནི། དེ་ཡང་བླ་མེད་ཀྱི་སྐབས་
འདིར་རྟེན་བརྟེན་པའི་ལྷའི་འཁོར་ལོ་བསྒོམ་པ་ཐམས་ཅད་ཡར་འབྲས་བུ་རྣམ་བྱང་གི་
ཕྱོགས་དང་རྣམ་པ་མཐུན་པར་བསྒོམ་པར་མ་ཟད་སྦྱང་གཞི་སྣོད་བཅུད་ཀྱི་འཇིག་རྟེན་
ཆགས་འཇིག་གི་རིམ་པ་སོགས་དང་ཡང་མཐུན་པར་བསྒོམ་དགོས། དེ་ཡང་རྟེན་གཞལ་
ཡས་ཁང་བསྒོམ་པ་ནི། སྣོད་ཀྱི་འཇིག་རྟེན་ཆགས་པའི་རིམ་པ་དང་མཐུན་པར་བསྒོམ་
པ་དང་། ལྷ་བསྐྱེད་པ་ཡང་བཅུད་ཀྱི་སེམས་ཅན་འཆི་བའི་རིམ་པ་དང༌། དེ་ལས་བར་
དོ་གྲུབ་པའི་རིམ་པ་དང་། དེ་སྐྱེ་སྲིད་དུ་ཉིང་མཚམས་སྦྱར་བའི་རིམ་པ་རྣམས་དང་
མཐུན་པར་བསྒོམ་པ་ནི། རྫོགས་རིམ་གྱི་ལམ་བསྒོམ་སྟོབས་ཀྱིས་རླུང་དབུ་མར་ཞུགས་

གནས་ཐིམ་གསུམ་བྱས་པ་ལས་བྱུང་བའི་དཔེ་དོན་གྱི་འོད་གསལ་རྣམས་དང་། དེའི་
རླུང་སེམས་ཙམ་ལས་གྲུབ་པའི་དག་མ་དག་གི་སྒྱུ་ལུས་དང་། དེ་ཁམས་རགས་པའི་
ལུས་འཛིན་པ་རྣམས་གཞིའི་སྐྱེ་འཆི་བར་དོ་གསུམ་དང་རྣམ་པ་མཐུན་པར་བསྐྱེད་པའི་
ཕྱིར་དུ་བསྒོམ་པ་ཡིན་ལ། དེ་ཡང་རྒྱུད་སྡེ་འོག་མ་གསུམ་དུ་འབྲས་བུ་རྣམ་བྱང་གི་
ཕྱོགས་དང་ཆོས་མཐུན་པ་རྟེན་བརྟེན་པའི་དཀྱིལ་འཁོར་བསྒོམ་པར་གསུངས་ཀྱང་། གཞིའི་
སྦྱང་གཞི་དང་རྣམ་པ་མཐུན་པར་བསྒོམ་པར་མ་གསུངས་པས། རྒྱུད་སྡེ་འོག་མ་གསུམ་
དུ་བསྐྱེད་རིམ་དང་རྫོགས་རིམ་ཞེས་པའི་ཐ་སྙད་མི་བྱེད་ལ། དེ་ཡང་དཔེ་དོན་གྱི་འོད་
གསལ་ལས་དག་མ་དག་གི་སྒྱུ་ལུས་བསྒྲུབ་ཚུལ་ཤེས་པ་ལ་རག་ལས་པ་ཡིན་ནོ། །གསུམ་
པ་ལྷ་བསྐྱེད་ཚུལ་གྱི་གནད་ལ་བརྟེན་ནས་བསྒྲུབ་ཚུལ་བཤད་པ་ལ། བྱ་སྤྱོད་རྣལ་འབྱོར་
རྒྱུད། བླ་མེད་ཀྱི་བསྐྱེད་རིམ་གྱི་སྐབས་རྣམས་སུ། ལྷ་བསྐྱེད་ཁར་སྭ་བྷཱ་ཝ་སོགས་
ཀྱི་སྔགས་བརྗོད་ནས་སྣོད་བཅུད་འོད་གསལ་དུ་བཅུག་སྟེ། སྟོང་པའི་ངང་ལས་རྟེན་
གཞལ་ཡས་ཁང་དང་བརྟེན་པ་ལྷ་ལ་སོགས་པར་རང་སེམས་བསྐྱེད་པ་གཅིག་འདུག་པ་
འདི་ལ་ལེགས་པར་བརྟགས་ན། ལམ་དེ་རྣམས་གོམས་པའི་མཐར་མོས་པ་ཡིད་བྱེད་
ཙམ་གྱི་ལྷ་སྐུར་བསྐྱེད་པ་མ་ཡིན་པར་སྟོང་པའི་མཐར་ལྷའི་སྐུར་དངོས་གནས་ལ་སོང་
བ་ཞིག་ངེས་པར་ཁས་ལེན་དགོས། དེ་ཡང་ནི་རྒྱུད་སྡེ་འོག་མ་གསུམ་དང་། བསྐྱེད་
རིམ་དང་རྫོགས་རིམ་གྱི་དབེན་པ་གསུམ་གྱི་སྐབས་སུ། ལྷའི་སྐུ་དངོས་གནས་ལ་མ་
གྲུབ་འདུག་པས། དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུ་སྒྲུབ་ཚུལ་
ཤེས་པ་ལ་རག་ལས་པ་ཡིན་ནོ། །བཞི་པ་ཐབས་ཤེས་ཁྱད་པར་ཅན་གྱི་གནད་ལ་བརྟེན་
ནས་བསྒྲུབ་ཚུལ་ནི། ཕར་ཕྱིན་ཐེག་པའི་སྐབས་སུ་དག་པ་ས་གསུམ་གྱི་སྐབས་ནའང་
འགོག་པ་དེ་བཞིན་ཉིད་ལ་མཉམ་པར་བཞག་པའི་ཚེ། ཕྱོགས་བཅུའི་རྒྱལ་བ་རྣམས་
ཀྱིས་མཉམ་གཞག་དེ་ལས་བསླང་ནས་ངེད་ཀྱི་སྐུ་དང་ཡེ་ཤེས་དང་ཞིང་ཚད་མེད་པ་སོགས་

ཁྱོད་ལ་མེད་པས་དེ་རྣམས་བསྒྲུབ་པ་ལ་བརྩོན་འགྲུས་རྩོམས་ཤིག བཟོད་པའི་སྒོ་འདི་
དུ་མི་འཇུག་པར་རྗེས་ཐོབ་དུ་བསོད་ནམས་ཀྱི་ཚོགས་གསོག་པ་ལ་བསྐུལ་བར་གསུངས་
ཤིང༌། སྔགས་བླ་མེད་ཀྱི་རྫོགས་རིམ་གྱི་ལམ་མཐོན་པོར་བོགས་འབྱིན་གྱི་སྤྱོད་པ་དང་
བཅས་པའི་བདེ་སྟོང་གི་ཡེ་ཤེས་ལ་བསྐལ་པ་བརྒྱ་སྟོང་ལ་སོགས་པར་མཉམ་པར་གཞག་
གསུང་ཐུགས་ཀྱི་རྟེན་སོགས་མི་བཞེངས་པ་དང་། བྲིས་འབུར་སོགས་ལ་ཕྱག་མི་བྱེད་
སྐབས་སུ་ཡང་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་དེའི་ཚོགས
པ་ན་སངས་རྒྱས་ཀྱི་གཟུགས་སྐུའི་ཉེར་ལེན་བྱེད་པའི་ཐབས་ཀྱི་ཆ་རྣམས་མ་ཚང་ཞིང་།
ཏུ་མཉམ་པར་བཞག་པའི་མཉམ་བཞག་དེའི་ཚེ་ཚོགས་པ་ན་གཟུགས་སྐུའི་ཐུན་མོང་
སྐུ་སྒྲུབ་ཚུལ་ཤེས་པ་ལ་རག་ལས་སོ། །གསུམ་པ་དེ་ཉིད་འདྲེན་བྱེད་རྟགས་ཀྱི་ཨེ་ཝཾ་
ལ་བརྟེན་ནས་སྐྱེ་ཚུལ་རྒྱས་པར་བཤད་པ་ལ། གོང་གི་བདེ་སྟོང་དབྱེར་མེད་ཀྱི་ཨེ་ཝཾ་
དང་། བདེན་གཉིས་དབྱེར་མེད་ཀྱི་ཨེ་ཝཾ་གཉིས་ཀ་འདྲེན་བྱེད་རྟགས་ཀྱི་ཨེ་ཝཾ་ལ་བརྟེན་
ནས་སྐྱེ་དགོས་པས། དེ་ཇི་ལྟར་བཤད་ན། བདེ་སྟོང་དབྱེར་མེད་ཀྱི་ཨེ་ཝཾ་དེ་ལ་བརྟེན་
པར་བཤད་པ་གཉིས། དང་པོ་བདེ་སྟོང་དབྱེར་མེད་ཀྱི་ཨེ་ཝཾ་ཞེས་པའི་ཨེ་ཡིག་གི་
མཚོན་དོན་དུ་གྱུར་པའི་སྟོང་ཉིད་ཀྱི་དོན། འདྲེན་བྱེད་རྟགས་ཀྱི་ཨེ་ཝཾ་ལ་བརྟེན་ནས་

པར་བཤད་པའི་ཕྱིར། འགའ་ཞིག་སྔགས་དང་ཕར་ཕྱིན་གྱི་ཐེག་པ་གཉིས་ལྟ་བའི་སྒོ་
ནས་ཁྱད་པར་ཡོད་ཟེར་བ་མི་འཐད་དེ། རྗེ་ས་པཎ་གྱིས། གསང་སྔགས་ཕ་རོལ་ཕྱིན་
པ་ལ། །ལྟ་བའི་ཁྱད་པར་བཤད་པ་མེད། །ཕ་རོལ་ཕྱིན་པའི་ལྟ་བ་ལས། །ལྷག་པའི་
ལྟ་བ་ཡོད་ན་ནི། །ལྟ་དེ་སྤྲོས་པ་ཅན་དུ་འགྱུར། །སྤྲོས་བྲལ་ཡིན་ན་ཁྱད་པར་མེད།།
རྗེ་རིན་པོ་ཆེས་ཀྱང་གཞུང་དུ་མར་སྔགས་དང་ཕར་ཕྱིན་གཉིས་ལྟ་བ་རྟོགས་
འབྲས་བུ་རྣམ་བྱང་གི་ཕྱོགས་ཀྱི་དག་པ་རྣམ་པ་བཞི་དང་རྣམ་པ་མཐུན་པར་ད་ལྟ་ལས་དང་
པོ་པའི་སྐབས་ནས་བསྒོམ་ཚུལ་ཡོད་མེད་ཀྱི་སྒོ་ནས་བཤད་པ་ཡིན་ལ་དེ་ཡང་འདི་ལྟར་
ཡིན་ཏེ། ཐལ་འགྱུར་བས་འདོད་པ་ལྟར་གྱི་དོན་དམ་དཔྱོད་བྱེད་ཀྱི་རྟགས་ཀྱི་དགག་
བྱ་དེ་ལས་ཕྲ་རུ་བཏང་ནས་བསྒོམ་ན་ནི། ཐ་སྙད་རྟེན་འབྲེལ་གྱི་རྣམ་གཞག་ཐམས་ཅད་
བཞག་ས་མེད་པས་ཆད་སྟོང་དུ་འགྱུར་ལ། དེ་ལས་རགས་སུ་བཏང་ན་ནི། བདག་
འཛིན་ལྷན་སྐྱེས་ཀྱི་ཞེན་ཡུལ་ལ་མི་གནོད་པས་ཇི་ཙམ་བསྒོམས་ཀྱང་འཁོར་བ་ལས་ཐར་
བར་མི་འགྱུར། དེ་ལྟར་ན་བདེན་པ་གཉིས་ཆར་དུ་ཡང་རང་བཞིན་གྱིས་གྲུབ་པ་རྡུལ་
ཙམ་མེད་པ་ལ། རྟེན་འབྲེལ་གྱི་རྣམ་གཞག་ཐམས་ཅད་རང་ལུགས་སུ་ཡང་ཁས་བླངས་
ཆོག་པ་ཞིག་མདོ་སྔགས་གཉིས་ཀ་ལ་ཁྱད་པར་མེད་པས་མདོ་སྔགས་གཉིས་ཡུལ་སྟོང
པ་ཉིད་ཀྱི་སྒོ་ནས་ཁྱད་པར་མི་འཇོག་མོད། འོན་ཀྱང་བླ་མེད་ཀྱི་སྐབས་འདིར་རྒྱུད་
སྡེ་འོག་མ་སོགས་གང་དང་ཡང་ཐུན་མོང་མ་ཡིན་པའི་ཡུལ་ཅན་ཁྱད་པར་ཅན་ཞིག་ཡོད་
པ་དེ་སྐབས་འདིར་ཝ་ཡིག་གི་མཚོན་དོན་ཡིན་ལ། དེ་འདྲ་བའི་ཡུལ་ཅན་ཁྱད་པར་
ཅན་དེ་བསྐྱེད་པ་ལ་འདྲེན་བྱེད་རྟགས་ཀྱི་ཨེ་ཝཾ་ལ་བརྟེན་ནས་བསྐྱེད་དགོས་སོ། །དེ་

ཆེན་གྱི་འཁོར་ལོ། མགྲིན་པ་ལོངས་སྤྱོད་ཀྱི་འཁོར་ལོ། སྙིང་ག་ཆོས་ཀྱི་འཁོར་ལོ།
ལྟེ་བ་སྤྲུལ་པའི་འཁོར་ལོ་བཞི་ནི་ད་ལྟ་ཤིན་ཏུ་གྲགས་ཆེ་ལ། སྨིན་དབུས་སུ་རླུང་གི་
འཁོར་ལོ་འདབ་མ་དྲུག་པ་གཅིག་དང་། མགྲིན་པ་དང་སྙིང་ག་གཉིས་ཀྱི་བར་དུ་མེའི་
འཁོར་ལོ་འདབ་མ་གསུམ་པ་ཞིག་ཡོད་པར་རྡོ་རྗེ་ཕྲེང་བ་ལས་བཤད། གསང་གནས་
བདེ་སྐྱོང་གི་འཁོར་ལོ་རྩ་འདབ་སོ་གཉིས་པ་ཞིག་ཡོད་པར་དུས་འཁོར་དང་དྲིལ་བུ་ཞབས་
ཀྱིས་བཤད། ནོར་བུའི་དབུས་སུ་རྩ་འདབ་བརྒྱད་པ་ཞིག་ཡོད་པར་དབང་མདོར་བསྟན་
དང་མན་ངག་སྙེ་མ་གཉིས་ལས་བཤད་ཅིང་། འཁོར་ལོ་བརྒྱད་པོ་དེ་དང་དྷཱ་ཏིའི་ཡར་
སྣ་མར་སྣ་གཉིས་ཏེ་བཅུ་ལ་ནི་རླུང་དབུ་མར་འཇུག་པའི་སྒོ་རེ་ཡོད་པས་ནང་འདྲེན་བྱེད་
རྟགས་ཀྱི་ཨེ་ཝཾ་གྱི་གཙོ་བོ་ཡིན། དེ་རྣམས་ལ་གནད་དུ་བསྣུན་ཚུལ་ནི། རླུང་རྡོ་
རྗེའི་བཟླས་པ་དང་། བུམ་པ་ཅན་སོགས་རླུང་གི་རྣལ་འབྱོར་དང༌། གཏུམ་མོ་དང༌།
ཐིག་ལེའི་རྣལ་འབྱོར་སོགས་བསྒོམས་ནས་རླུང་དྷུ་ཏིར་འཛུད་པར་བྱེད་དེ་དུས་འཁོར་
ནས་ནི་ལྟེ་བར་བུམ་པ་ཅན་བསྒོམས་པ་དང་དྷཱ་ཏིའི་ཡར་སྣ་སོགས་ལ་གནད་དུ་བསྣུན་
པར་བྱེད། ཌོམྦི་པ་དང་། ནག་པོ་སྤྱོད་པ་སོགས་དང་། ནཱ་རོ་ཆོས་དྲུག་པ་རྣམས་ནི་
ལྟེ་བར་གཏུམ་མོ་གཙོ་བོར་བསྒོམ། གྲུབ་ཆེན་ལུ་ཨི་པ་ནི་ལྟེ་བར་ཧཱུྃ་ཡིག་བསྒོམ།
དྲིལ་བུ་ཞབས་ནི་དང་པོར་སྙིང་གར་གནད་དུ་བསྣུན། དེ་ནས་དྷཱཏཱིའི་མར་སྣ་ཡར་
སྣ་སོགས་སུ་གནད་དུ་བསྣུན་པ་ལ་བརྟེན་ནས་རླུང་དབུ་མར་འཛུད། གྲུབ་ཆེན་ཀུ་ཀུ་
རི་པ་ནི་མཧཱ་མ་ཡའི་རྗེས་སུ་འབྲངས་ཏེ་སྙིང་གར་རྡོར་བཟླས་བྱེད། ཡེ་ཤེས་ཞབས་
ཀྱི་ལུགས་ལ་ནི་དང་པོར་སྙིང་ག་དང་། དེ་ནས་དྷཱ་ཏཱིའི་མར་སྣ། སླར་ཡང་སྙིང་
གར་གནད་དུ་བསྣུན་པར་བྱེད། འདུས་པ་འཕགས་ལུགས་ལ་ནི། དང་པོར་དྷཱ་ཏིའི་
མར་སྣ། དེ་ནས་སྙིང་གར་གནད་དུ་བསྣུན་པ་ལ་བརྟེན་ནས། རླུང་དབུ་མར་འཇུག་
པར་བྱེད་པ་ཡིན་ནོ། །དེ་ལྟར་ན་བླ་མེད་ཀྱི་རྒྱུད་སོ་སོ་ནས་གསུངས་པ་མི་འདྲ་བ་དང༌།

ཀྱིས་འཇུག་པར་བྱེད་པ་ལ་དེ་གཉིས་ཀ་དགོས་ན། རྫོགས་རིམ་གྱི་ལམ་ཐོག་མར་རྒྱུད་
ལ་སྐྱེ་བ་ལ་དེ་གཉིས་སྔོན་དུ་གང་བསྒོམ་དགོས་པའི་ངེས་པ་ཡོད་དམ་ཞེ་ན་དེ་ནི་མ་ངེས་
ཏེ༑ གདུལ་བྱ་དབང་རྣོན་འགའ་ཞིག་ལ་ཤེས་རབ་ཡེ་ཤེས་ཀྱི་དབང་གི་དུས་དང་། བསྐྱེད་
རིམ་གྱི་སྐབས་སུ་ཕྱག་རྒྱ་དང་མཉམ་པར་སྦྱར་བའི་དུས་དང་འོག་སྒོར་ཐིག་ལེ་ཕྲ་མོའི་
མར་འཇུག་པར་བྱེད་པ་ཡོད་ལ། གང་ཟག་ཕལ་ཆེ་བ་ལ་ནི་ལུས་ཀྱི་རྩ་འཁོར་གྱི་དབུས་
ཀྱི་དྷཱུ་ཏཱིའི་ནང་དུ་དམིགས་པས་གཏད་དེ་བསྒོམ་པའི་སྲོག་རྩོལ་ལ་བརྟེན་ནས་ཐོག་མར་
འཇུག་པའི་ཐབས་འདི་ལ། དང་པོར་གང་ལ་གནད་དུ་བསྣུན། ཞེས་པའི་ངེས་པ་
པའི་དབང་གིས་སོ་སོའི་ལག་རྗེས་ཁྱད་པར་ཅན་རེ་ཡོད་པར་མངོན་ཏེ། ལྟེ་བར་གནད་
དུ་བསྣན་པ་གཙོ་བོར་བྱས་ན་གཏུམ་མོ་འབར་སྟོབས་ཆེ་བས་ལུས་ལ་བདེ་དྲོད་ལ་སོགས་
པ་ཆེ་ལ། དྷཱ་ཏཱིའི་མར་སྣར་གནད་དུ་བསྣུན་ན་ཡས་བབས་ཀྱི་དགའ་བ་རྒྱུན་རིང་། སྙིང་
ག་ལ་གནད་དུ་བསྣུན་ན་འཆི་བའི་རིམ་པ་དང་མཐུན་པར་སྟོང་བཞི་གསལ་ཞིང་འདྲེན་
ནུས། སྤྱི་བོར་གནད་དུ་བསྣུན་ན་བྱང་སེམས་ཞུ་སྟོབས་ཆེ་བས་བདེ་བ་ཤས་ཆེ་བ་སོགས་
ཀྱི་ལག་རྗེས་རེ་ཡོད་པའི་ཕྱིར། ལུས་ལ་གནད་དུ་བསྣུན་པའི་གནས་ལ་ངེས་པ་མེད་
ནའང་། རྩ་འཁོར་རྣམས་གང་ཡོད་ཀྱི་དྷཱ་ཏིའི་ནང་དང་ཡར་སྣ་མར་སྣ་གཉིས་གང་
རུང་ལ་གནད་དུ་བསྣུན་དགོས་ཏེ། དེ་ལས་གནས་གཞན་དུ་བསྣུན་ཀྱང་རོ་རྐྱང་གི་

རླུང་དབུ་མར་འཇུག་པའི་སྒོ་མེད་པའི་ཕྱིར་རོ། །དེ་ལྟར་ན་ནང་གི་རྐྱེན་ལུས་ལ་གནད་
དུ་བསྣུན་པའི་རླུང་སོགས་བསྒོམ་པས་རླུང་སེམས་འཇུག་པ་གཅིག་པའི་གནད་ཀྱིས་
རླུང་དབུ་མར་འཇུག་པར་བྱེད་པའི་ཐབས་སུ་འགྱུར་བ་བདེན་མོད་ཀྱང་། ཕྱི་རྐྱེན་ཕྱག་
རྒྱ་དང་སྙོམས་པར་ཞུགས་པའི་ཐབས་ཀྱིས་རླུང་དབུ་མར་འཇུག་པ་ཡིན་ཞེས་པ་ལ་འབྲེལ་
མེད་དོ་ཞེ་ན་དེ་ཡང་སྐྱོན་མེད་དེ། སྤྱིར་ཕྱག་རྒྱ་དང་སྙོམས་འཇུག་བྱས་པ་ཙམ་གྱིས་
རླུང་དབུ་མར་འཇུག་པའི་ཐབས་སུ་འགྱུར་བ་མིན་མོད། ཕྱག་རྒྱ་སྲོག་རྩོལ་དུ་འགྲོ་
བའི་གནད་ལ་མཁས་པའི་རྫོགས་རིམ་གྱི་སྒྲུབ་པ་པོས་ཕྱག་རྒྱ་གཉིས་དང་མཉམ་པར་
སྦྱར་བས་རོ་རྐྱང་གི་རླུང་དབུ་མར་འཇུག་པའི་ཐབས་སུ་འགྱུར་བའི་ཕྱིར་རོ། །དེ་ལ་
དགོངས་ནས། མན་ངག་སྙེ་མ་ལས། ཤེས་རབ་དང་བཅས་པའི་ཐབས་དག་སྙོམས་
པར་ཞུགས་པས་ལ་ལ་ནཱ་དང་། ར་ས་ནཱའི་རླུང་དག་དྷཱཏིར་འཇུག་པ་ནས་གཏུམ་མོ་
འབར་རོ། །དེས་ཀྱང་ཕུང་པོ་ལ་སོགས་པ་བསྲེག་ཅིང་ཟླ་བ་འཇུ་བར་བྱེད་དེ། ཞེས་
དང༌། དེ་དང་མཐུན་པར་བི་བྷཱཏིཙནྡྲས་ཀྱང་བཤད། དེར་མ་ཟད་རིགས་པས་ཀྱང་
བསྒྲུབ་ནུས་ཏེ། སྤྱིར་ཕོ་མོ་སྙོམས་འཇུག་བྱས་པའི་སྟོབས་ཀྱིས་བྱང་སེམས་ཞུ་བའི་
བདེ་བ་ནི། རོ་རྐྱང་གི་ནང་གི་རླུང་ཐིམ་པ་ལས་གཏུམ་མོ་ཕལ་བ་འབར་ཏེ་བྱང་ཆུབ་
ཀྱི་སེམས་ཞུ་བའི་བདེ་བ་ཡིན་པ་དངོས་སྟོབས་ཀྱིས་གྲུབ་ལ་བྱེ་བྲག་ཏུ་རྫོགས་རིམ་པས་
རང་དང་ཕྱག་རྒྱའི་དྷཱུ་ཏཱིའི་མར་སྣ་སྤྲད་དེ་སྙོམས་འཇུག་བྱས་པས་བྱང་སེམས་ཞུ་བའི་
བདེ་བ་ནི། རོ་རྐྱང་གི་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་དབུ་མའི་
ནང་གི་གཏུམ་མོ་ཁྱད་པ་ཅན་འབར་ཏེ་བྱང་ཆུབ་ཀྱི་སེམས་ཞུ་བ་དྷཱ་ཏིའི་ནང་དུ་བབས་
པ་ལས་བྱུང་བའི་བདེ་བ་ཡིན་པ་དངོས་མའི་རིག་པས་འགྲུབ་ནུས་སོ། །དེ་ཡང་འདི་
ལྟར་ཡིན་ཏེ་རྫོགས་རིམ་པས་པདྨ་ཅན་ལ་སོགས་པའི་ཕྱག་རྒྱ་མཚན་ཉིད་དང་ལྡན་པའི་
དྷཱཏིའི་མར་སྣའི་རྩ་ཁ་འབྱེད་པའི་ཕྱིར་སྲིན་ལག་དང་ལྕེ་སོགས་ཀྱི་སྟེང་དུ་ཧཱི༔ཡིག་

སོགས་བཀོད་དེ། དྷ ཏི འི་མར་སྣ་བསྲུབས་པ་ལ་བརྟེན་ནས་རྩ་ཁ་བྱེ་བའི་རྟགས་སུ་
ལུས་ཀྱི་བ་སྤུ་གཡོ། སེམས་ཆགས་པས་བཅིངས། ངག་ནས་སིད་ཅེས་པའི་སྒྲ་རང་
ཤུགས་ཀྱིས་བྱུང་ན་དྷཱ ཏིའི་མར་སྣའི་རྩ་ཁ་བྱེད་བའི་རྟགས་ཡིན་ཞིང་། དེའི་ཚེ་དྷཱ་
ཏཱིའི་མར་སྣ་ཕྲ་ཞིང་རིང་བ་བྱ་རོག་གདོང་ལས་ཅུང་ཟད་རིང་བའི་སྐབས་ཡོད་པས། ཕྱག་
རྒྱའི་དྷཱུ་ཏཱིའི་མར་སྣ་རང་གི་དྷཱུ་ཏཱིའི་མར་སྣའི་ནང་དུ་བཅུག་སྟེ་བྱེད་བཅིངས་ཤིན་ཏུ་
དམ་པའི་སྙོམས་འཇུག་བྱས་པ་ལ་བརྟེན་ནས་ཕྱག་རྒྱའི་དྷཱ འི་མར་སྣ་ནས་རླུང་བྱུང་
སྟེ། རང་གི་དྷཱ་ཏཱིའི་མར་སྣར་ཞུགས་པའི་རྐྱེན་གྱིས་རོ་རྐྱང་གི་རླུང་དབུ་མར་གསར་
དུ་གཞུག་པའི་ཐབས་སུ་ཡང་འགྱུར་ལ། རླུང་སྔ་མ་ནས་དབུ་མར་ཞུགས་གནས་ཐིམ་
གསུམ་བྱེད་མྱོང་བ་ཞིག་ལ་སྔར་ལྟར་སྙོམས་འཇུག་བྱས་ཏེ། རླུང་དྷུ་ཏིར་ཞུགས་
གནས་ཐིམ་གསུམ་བྱས་པ་ལས་བྱུང་བའི་དགའ་བཞི་སྟོང་བཞི་རྣམས་སྔར་ལས་ཀྱང་
བས། ཕྱི་ནང་གི་རྐྱེན་གཉིས་ལ་བརྟེན་ནས་རོ་རྐྱང་གི་རླུང་དྷུ་ཏིའི་ནང་དུ་ཞུགས་གནས་
ཐིམ་གསུམ་བྱས་པ་ལས་བྱུང་བའི་སྣང་མཆེད་ཐོབ་གསུམ་འོད་གསལ་དང་བཅས་པའི་
སེམས་ཤིན་ཏུ་ཕྲ་བ་སྟོང་སང་གི་རྣམ་པ་ཅན་བྱང་སེམས་ཞུ་བའི་དབང་གིས་བདེ་བ་ཆེན་
པོའི་ངོ་བོར་སྐྱེས་པ་དེས། སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་བསྒོམ་པ་དེ་
ཉིད་སྒྲིབ་གཉིས་བག་ཆགས་དང་བཅས་པ་སྦྱོང་བ་ལ་ནུས་པ་ཕུལ་ཏུ་བྱུང་བ་ཡོད་པས་
དེ་བསྐྱེད་དགོས་པ་ཡིན་ཏེ། རྗེ་རིན་པོ་ཆེས་ཀྱང་རིམ་ལྔ་གདན་རྫོགས་སུ། སྐབས་
འདིར་རེ་ཞིག་སྟོང་ཉིད་མི་བསྒོམ་པར་ཕྲ་མོའི་རྣལ་འབྱོར་བསྒོམ་པ་ནི། ཡུལ་ཅན་
ཁྱད་པར་ཅན་ལྷན་སྐྱེས་ཀྱི་ཡེ་ཤེས་བསྐྱེད་པའི་ཆེད་ཡིན་ནོ། །ཞེས་གསུངས་པ་ལྟར་
རོ༑ ༑དེ་ཡང་འདྲེན་བྱེད་རྟགས་ཀྱི་ཨེ་ཝཾ་ཕྱག་རྒྱ་དང་མཉམ་པར་སྦྱར་བ་དང་། རྩ་

འཁོར་གང་ཡོད་ཀྱི་དྷཱ་ཏིའི་ནང་དུ་དམིགས་པ་གཏད་ནས་བསྒོམ་པ་ལ་བརྟེན་ནས་རོ་
རྐྱང་གི་རླུང་ཨ་ཝ་དྷཱ་ཏིའི་ནང་དུ་ཐིམ་པ་ལས་གཏུམ་མོ་ཁྱད་པར་ཅན་འབར་ནས། སྤྱི་
བོ་ནས་བྱང་སེམས་ཞུ་བས་རྩ་འཁོར་གྱི་ནང་རྣམས་བྱང་སེམས་དཀར་དམར་གྱི་འདུ་འཕྲོད་
བའི་ངོ་བོར་སོང་བ་དེས་སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་བསྒོམ་པས། བདེ་
སྟོང་དབྱེར་མེད་ཀྱི་ཡེ་ཤེས་དེ་ཉིད་ཀྱིས་འཇིག་རྟེན་ཏེ་འཁོར་བའི་ཕ་རོལ་ཏུ་ཕྱིན་པ་མཆོག་
དང་ཡང་དུ་འཁོར་ལོ་འགེངས། །ཆོས་འདི་ལྟ་བུས་འཇིག་རྟེན་ཕ་རོལ་འགྲུབ་འགྱུར་
པ་ལྟར་ཤེས་པར་བྱའོ། །གཉིས་པ་བདེན་གཉིས་དབྱེར་མེད་ཀྱི་ཨེ་ཝཾ་དེ་འདྲེན་བྱེད་
ན་བུད་ཤིང་ལྟ་བུ་མེས་བསྲེག་ནས་ཐལ་བར་བྱེད་པ་དེ་བཞིན་དུ། གཞི་ལ་ཁམས་དྲུག་
ལྡན་གྱི་མི་ཞིག་འཆི་བའི་ཚེ་སྙིང་གའི་རྩ་མདུད་ལས་དབང་གིས་གྲོལ། རླུང་རགས་
པ་རྣམས་རང་གིས་འགྲོ་སའི་གནས་མཐར་ཐུག་པ་སྙིང་གའི་མི་ཤིགས་པའི་ཐིག་ལེར་
བསྡུས་ནས་སྣང་མཆེད་ཐོབ་གསུམ་དང་བཅས་པའི་འཆི་བ་འོད་གསལ་ཉམས་སུ་མྱོང་
བ་ཡང་། རླུང་རྣམས་ཀྱི་རགས་རིམས་ནས་རྣམ་ཤེས་ཀྱི་རྟེན་བྱེད་པའི་ནུས་པར་བསྡུས་
ཡང་འཆི་བ་འོད་གསལ་གྱི་བཞོན་པར་གྱུར་པའི་རླུང་དེ་གཡོས་ཏེ་གང་དུ་སྐྱེ་འགྱུར་
གྱི་བཞིན་ལག་གི་རྣམ་པ་ཅན་གྱི་བར་དོ་རླུང་གི་ལུས་ཅན་ཕུང་པོ་རྙིང་པ་ལས་གོ་ས་ལོགས

སུ་བྱེ་བ་ཡང་རླུང་གིས་བྱེད། བར་དོ་མའི་མངལ་དུ་ཉིང་མཚམས་སྦྱར་ནས་སྐྱེ་བ་
ལེན་པ་ཡང་རླུང་གིས་བྱེད་པ་དང༌། ལུས་བླངས་པ་དེའི་རླུང་གིས་ཤེས་པ་ཡུལ་དུ་
གཡོས་པ་ལ་བརྟེན་ནས་དགེ་མི་དགེའི་ལས་གསོག་ཅིང་། སླར་ཡང་ལས་བསགས་
པའི་འོག་ཏུ་རླུང་ཐིམ་པའི་དབང་གིས་འཆི་ཞིང་། དེ་ལས་ཀྱང་བར་སྲིད་སྐྱེ་སྲིད་སོགས་
གྲུབ་སྟེ། དཔེར་ན་འགལ་མེའི་འཁོར་ལོ་བཞིན་དུ་འཁོར་བར་འཁོར་བ་ཡིན་ཏེ། རྡོ་
རྗེ་ཕྲེང་བ་ལས། ཇི་ལྟར་མེས་བསྲེགས་དངོས་པོ་མེད། །རྒྱུ་མེད་པར་ནི་ཐིམ་ནས་
འགྲོ། །སླར་ཡང་སྲོག་གི་རླུང་ཤར་ནས། །ལས་ཀྱི་རླུང་ནི་སྣ་ཚོགས་པས། །དེ་ནི་
ལྷན་ཅིག་རྣམ་ཤེས་དང་། །སླར་ཡང་འཇིག་རྟེན་གསུམ་དུ་གནས། །དེ་ལས་ལས་
དང་དེ་ལས་སྐྱེ། །དེ་ལས་ཆགས་སོགས་བག་ཆགས་དང་། །དེ་ལས་སླར་ཡང་འཆི་
དང་སྐྱེ། །དེ་ལྟར་འཁོར་ལོ་བསྐོར་བ་འདྲ། །ཞེས་པའི་རྗེས་སུ། སྔོན་བཞིན་རྡོ་
རྗེའི་བཟླས་པ་སོགས། །རིམ་གྱིས་དེ་ཡིས་དབྱེ་བར་འགྱུར། ཞེས་པས་ངག་དབེན།
སེམས་དབེན། སྒྱུ་ལུས། འོད་གསལ། ཟུང་འཇུག་རྣམས་གཞིའི་འཆི་བ་དང་།
བར་དོ་དང་། སྐྱེ་བ་སོགས་སྐུ་གསུམ་དང་། གཞིའི་རིམ་པ་ལྔ་དང་རྣམ་པ་མཐུན་
པར་རྒྱུད་ལ་སྐྱེ་དགོས་སོ་ཞེས་བསྟན་པས་ན། ལམ་རྣམས་ཀྱང་གཞི་ལ་ཡོད་པའི་ཆོས་
ཤིག་ཐབས་མཁས་པའི་མན་ངག་གིས་ཉམས་སུ་བླངས་ན་ཤིན་ཏུ་མྱུར་བ་ཞིག་ཡོད་པས།
ལམ་རྣམས་ཀྱང་གཞིའི་རིམ་པ་ལྔ་དང་། སྐུ་གསུམ་དང་འདྲ་བ་ཡིན་ནོ། །གཞིའི་
རིམ་པ་ལྔ་དང་སྐུ་གསུམ་དེ་ཇི་ལྟར་ཡིན་ཞེ་ན། འདི་ལྟར་ཡིན་ཏེ། གཞི་ལ་མའི་
མངལ་ནས་བཙས་པ་ནས་བཟུང་སྟེ་མ་ཤིའི་བར་དུ་རླུང་འབྱུང་རྔུབ་རྒྱུན་དུ་བྱེད་པ་ནི་གཞིའི་
རྡོར་བཟླས་ཀྱི་རིམ་པ་དང་། འཆི་བ་འོད་གསལ་གྱི་སྔོན་རོལ་དུ་བྱུང་བའི་སྣང་མཆེད་
ཐོབ་གསུམ་ནི་གཞིའི་སེམས་དབེན་གྱི་རིམ་པ་དང་། འཆི་བ་འོད་གསལ་ནི་གཞིའི་
འོད་གསལ་གྱི་རིམ་པ་དང༌། འཆི་བ་འོད་གསལ་གྱི་རླུང་སེམས་ལས་གྲུབ་པའི་བར་

དོ་ནི་གཞིའི་སྒྱུ་ལུས་དང་ཟུང་འཇུག་གི་རིམ་པ་ཡིན་ནོ། །འོ་ན་གཞིའི་རིམ་པ་ལྔ་དེ་
ལྟར་ཡིན་ན་གཞིའི་སྐུ་གསུམ་ཇི་ལྟར་ཡིན་ཞེ་ན། འཆི་བའི་དུས་ཀྱི་འོད་གསལ་ནི་
གཞིའི་ཆོས་སྐུ་དང༌། བར་དོ་ནི་གཞིའི་ལོངས་སྐུ་དང་། བར་དོ་མའི་མངལ་དུ་ཉིང་
མཚམས་སྦྱར་ནས་སྐྱེ་བ་བླངས་པ་ནི་གཞིའི་སྤྲུལ་སྐུ་ཡིན་ནོ། །དེ་ལྟ་བུའི་གཞིའི་སྐུ་
གསུམ་དང་ལམ་རིམ་པ་ལྔ་ཡོད་པ་དེ་བཞིན་དུ་ཞག་གཅིག་ལ་ཡང་ཡོད་དེ། དེ་ཡང་
ནི་གཉིད་སད་ནས་གཉིད་དུ་མ་སོང་བར་གྱི་རླུང་འབྱུང་རྔུབ་རྒྱུན་གཏན་དུ་བྱེད་པ་ནི། ཞག་
གཅིག་གི་རྡོར་བཟླས་དང༌། གཉིད་ཀྱི་འོད་གསལ་གྱི་སྔ་ལོགས་སུ་བྱུང་བའི་སྣང་མཆེད་
ཐོབ་གསུམ་ནི། ཞག་གཅིག་གི་སེམས་དབེན་དང་། གཉིད་ཀྱི་འོད་གསལ་ནི། ཞག་
གཅིག་གི་འོད་གསལ་དང་། གཉིད་ཀྱི་འོད་གསལ་ལས་གྲུབ་པའི་རྨི་ལམ་གྱི་ལུས་
ཁྱད་པར་ཅན་དེ། ཞག་གཅིག་གི་སྒྱུ་ལུས་དང་ཟུང་འཇུག་ཡིན་པས། དེ་ལྟ་བུའི་
རིམ་པ་ལྔ་དང༌། གཉིད་ཀྱི་འོད་གསལ་དེ་ཞག་གཅིག་གི་ཆོས་སྐུ་དང་། རྨི་ལམ་
གྱི་ལུས་དེ་ཞག་གཅིག་གི་ལོངས་སྐུ་དང༌། དེ་ཕུང་པོ་རྙིང་པ་ལ་ཞུགས་ནས་གཉིད་
སད་པ་དེ་ཞག་གཅིག་གི་སྤྲུལ་པའི་སྐུ་ཡིན་ཏེ། རིམ་ལྔ་བསྡུས་པ་གསལ་པ་ལས།
ལམ་མཆོག་རིམ་པ་ལྔ་པོ་འདི། །སྲིད་པ་སྐྱེ་དང་ཉིན་ཞག་གཅིག །སྟན་གཅིག་སྟེང་
དུ་སྦྱར་ཏེ་བཤད། །ཅེས་རིམ་ལྔ་སྟན་ཐོག་གཅིག་ཏུ་ཉམས་སུ་ལེན་ཚུལ་གཅིག་ཀྱང་
ཡོད་པས། གཞིའི་རིམ་པ་ལྔ་དང༌། ཞག་གཅིག་གི་རིམ་ལྔ་དང་། གཞིའི་སྐུ་གསུམ་
དང༌། ཞག་གཅིག་གི་སྐུ་གསུམ་གྱི་རྣམ་བཞག་བྱས་པའི་དགོས་པ་ནི་རྡོར་བཟླས་ལ་
སོགས་པའི་ལམ་རིམ་པ་ལྔ་པོ་དེ་གཞིའི་སྐྱེ་འཆི་བར་དོ་གསུམ་དང་རྣམ་པ་མཐུན་པར་
བསྐྱེད་པའི་ཉམས་ལེན་གྱི་གནད་ཤེས་པའི་ཕྱིར་དུ་ཡིན་ནོ། །ཁྱད་པར་དུ་གཞིའི་སྐུ་
གསུམ་དང་གཉིད་དུས་ཀྱི་སྐུ་གསུམ་གྱི་ཐ་སྙད་བྱེད་པ་ནི། འཆི་དུས་ཀྱི་བསྲེ་བ་སྐོར་
གསུམ་དང༌། གཉིད་དུས་ཀྱི་བསྲེ་བ་སྐོར་གསུམ་གྱི་ཉམས་ལེན་གྱི་གནད་ཤེས་པའི་

ཕྱིར་ཡིན་ལ། གཞིའི་རིམ་ལྔ་དང་ཞག་གཅིག་གི་རིམ་ལྔའི་ཐ་སྙད་བྱེད་པའི་དགོས་
པ་ནི། འཆི་དུས་ཀྱི་བསྲེ་བ་སྐོར་གསུམ་དང་། གཉིད་དུས་ཀྱི་བསྲེ་བ་སྐོར་གསུམ་
ཉམས་སུ་ལེན་པའི་ཐབས་མཆོག་ཏུ་གྱུར་པ་ནི་རྡོ་རྗེའི་བཟླས་པ་ཡིན་པར་ཤེས་པར་བྱ་
བའི་ཆེད་ཡིན་ཏེ། དེ་ལྟར་རྫོགས་རིམ་གྱི་ལམ་རྣམས་གཞིའི་སྐྱེ་འཆི་བར་དོ་གསུམ་
དང་རྣམ་པ་མཐུན་པར་དངོས་གནས་ལ་བསྐྱེད་དགོས་པ་ནི་གང་ཞིག དེ་བསྐྱེད་པ་ལ་
འདྲེན་བྱེད་རྟགས་ཀྱི་ཨེ་ཝཾ་ལ་བརྟེན་ནས་བསྐྱེད་དགོས་པའི་ཕྱིར། དེ་ཡང་འདི་ལྟར་
ཡིན་ཏེ། གཞི་ལ་རླུང་འབྱུང་རྔུབ་ཀྱི་རྡོ་རྗེའི་བཟླས་པ་བྱས་ནས་མཐར་འཆི་བའི་ཚེ་
སྙིང་གའི་རྩ་མདུད་ལས་དབང་གིས་གྲོལ་བ་ཡིན་ལ། དེ་ལ་བརྟེན་ནས་ལུས་ཀྱི་གནས་
རྣམས་སུ་རྒྱུ་བའི་རླུང་རྣམས་ཀྱི་རང་རང་གི་རྩ་བའི་འགྲོ་སའི་གནས་རྙེད་ནས་སྙིང་གའི་
མི་ཤིགས་པའི་ཐིག་ལེ་ལ་ཞུགས་གནས་ཐིམ་གསུམ་བྱེད། ཐིམ་པའི་རྟགས་ལ་སྤྱིག་
རྒྱུ་ལྟ་བུ། དུ་བ་ལྟ་བུ། སྲིན་བུ་མེ་ཁྱེར་ལྟ་བུ། མར་མེ་ལྟར་འབར་བ་ལྟ་བུ་སྟེ།
རགས་པའི་རྟགས་རྣམས་དང་། ཕྲ་བའི་རྟགས་སྟོན་གནམ་གཡའ་དག་ལ་ཟླ་འོད་ཀྱིས་
ཁྱབ་པ། ཉི་འོད་ཀྱིས་ཁྱབ་པ། སྲོད་ཀྱི་སྨུག་འཐུབ་པོས་ཁྱབ་པ་ལྟ་བུའི་རྟགས་ཤར་
བའི་རྗེས་སུ་གློ་བུར་གྱི་རྟོག་པ་རྣམས་འགགས་ཤིང་གཉུག་མའི་སེམས་ཀྱི་དྲན་པ་མ་
གསོས་པའི་བར་དེར་བརྒྱལ་ནས་དྲན་མེད་དུ་སོང་། དེ་ནས་གཉུག་སེམས་ཀྱི་དྲན་པ་
གསོས་ཏེ་སྟོན་གནམ་གཡའ་དག་པ་ནམ་མཁའི་རང་མདོག་སྒྲིབ་བྱེད་ཀྱི་སྐྱོན་གསུམ་
དང་བྲལ་བ་ལྟ་བུའི་གཉིས་སྣང་གི་སྤྲོས་པ་རགས་པ་ཐམས་ཅད་ཉེ་བར་ཞི་བ་ཐོ་རངས་
ཀྱི་དུས་སུ་ནམ་མཁའི་རང་མདོག་ཇི་ལྟ་བ་བཞིན་དུ་མཐོང་བ་ལྟར་སྟོང་སང་གི་རྣམ་པ་
ཅན་གྱི་ཡུལ་སྣང་རང་བབས་སུ་འཆར་བའི་འཆི་བའི་འོད་གསལ་དེ་མངོན་དུ་གྱུར་པ་
ཡིན་ཞིང་རླུང་རྣམས་ཤིན་ཏུ་ཕྲ་བའི་རླུང་ལ་ཐིམ་པའི་དབང་གིས་སེམས་རགས་པ་རྣམས་
ཀྱིས་ཡུལ་འཛིན་པའི་ནུས་པ་རྣམས་འགགས་པ་ཡིན་ལ། དེ་ལྟ་བུའི་འཆི་བའི་འོད་

གསལ་ལས་ལངས་པ་དང་དུས་མཉམ་དུ་གང་དུ་སྐྱེ་འགྱུར་གྱི་བར་དོ་ཞིག་གྲུབ་ཅིང་།
དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས། སྨིག་རྒྱུ་ལྟ་བུའི་བར་གྱི་རྟགས་
ལ་སོགས་པ་རྣམས་འཆར་ཞིང༌། དེ་ལས་རང་བཞིན་བརྒྱད་ཅུའི་རྟོག་པ་རྣམས་ཀྱང་
སྐྱེ་བ་ཡིན་ནོ། །དེ་འདྲ་བའི་བར་དོ་བ་དེས་སྐྱེ་སྲིད་ལ་སོགས་པ་འཚོལ་ཞིང་རྙེད་པ་
ན་མངལ་སྐྱེས་ལྟ་བུ་ཡིན་ན། ཕ་མའི་ཁུ་ཁྲག་གི་དབུས་སུ་ཉིང་མཚམས་སྦྱར་ཏེ་མངལ་
གྱི་གནས་སྐབས་ལྔ་རྫོགས་ཕྱི་རོལ་ཏུ་བཙས་ནས་ཐུན་མོང་གི་བྱ་བ་བྱེད་པ་ཡིན་ནོ། །དེ་
ལྟར་རྫོགས་རིམ་གྱི་སྐབས་འདིར་བདེན་གཉིས་དབྱེར་མེད་ཀྱི་ཨེ་ཝཾ་དེ་ཡང་གཞིའི་འཆི་
བ་དང་བར་དོ་བཞིན་དུ་བསྐྱེད་དགོས་ཞིང༌། དེ་ཡང་ཕྱི་ནང་གི་རྐྱེན་གཉིས་ལ་བརྟེན་
ནས་བསྐྱེད་དགོས་ཏེ། དེའི་རྒྱུ་མཚན་དེ་བསྐྱེད་པ་ལ་སྙིང་གའི་རྩ་མདུད་རྫོགས་པར་
གྲོལ་དགོས་པ་ཡིན་ལ། རླུང་སྔགས་དབྱེར་མི་ཕྱེད་པའི་རྡོ་རྗེའི་བཟླས་པ་ཟླ་བ་དྲུག་
ལ་སོགས་པར་བྱས་པས་སྙིང་གའི་རྩ་མདུད་བསྒོམ་སྟོབས་ཀྱིས་གྲོལ་བ་དེ་འབྱུང་། དེ་
ནས་རྩ་བ་དང་ཡན་ལག་གི་རླུང་རྣམས་ཀྱིས་རང་རང་གི་རྩ་བའི་འགྲོ་སའི་གནས་རྙེད་
ནས་འཆི་རིམ་བཞིན་དུ་མི་ཤིགས་པའི་ཐིག་ལེ་ལ་བསྒོམ་སྟོབས་ཀྱིས་ཞུགས་གནས་
ཐིམ་གསུམ་བྱེད་པ་དེ་འབྱུང་། ཐིམ་པའི་རྟགས་སྨིག་རྒྱུ་ལྟ་བུ་ལ་སོགས་པ་རགས་
པའི་རྟགས་དང་། ཟླ་འོད། ཉི་འོད། སྲོད་ཀྱི་སྨུག་འཐུག་པོས་ཁྱབ་པ་ལྟ་བུ་ཕྲ་བའི་
རྟགས་སྤྱི་དང་ཁྱད་པར་དུ་སྟོན་གནམ་གཡའ་དག་ནམ་མཁའ་སྒྲིབ་བྱེད་ཀྱི་སྐྱོན་གསུམ་
དང་བྲལ་བའི་ཐོ་རངས་ཀྱི་དུས་ཀྱི་ནམ་མཁའི་རང་མདོག་ལྟ་བུའི་ལམ་དུས་ཀྱི་འོད་གསལ་
དེ་འབྱུང་། འོད་གསལ་དེས་རང་བཞིན་མེད་པའི་སྟོང་ཉིད་འཛིན་སྟངས་ཀྱི་ཡུལ་དུ་
བྱས་ནས་བསྒོམ་པའི་བདེ་སྟོང་དབྱེར་མེད་ཀྱི་ཡེ་ཤེས་དེ་ནི་ཨེ་ཡིག་གི་མཚོན་དོན་ཡིན་
ལ༑ དེ་ལྟ་བུའི་ཨེ་ཡིག་བསྐྱེད་པ་ལ་བསྒོམ་སྟོབས་ཀྱིས་རླུང་རྣམས་འཆི་རིམ་བཞིན་
དུ་ཐིམ་དགོས་པས། ཁྱབ་བྱེད་ཀྱི་རླུང་དང་བཅས་པ་ལུས་ཀྱི་ཆ་གང་ལ་ཡང་ལྷག་མ་

མ་ལུས་པར་སྙིང་གའི་མི་ཤིགས་པའི་ཐིག་ལེར་ཐིམ་པ་ལས་ནང་འདྲེན་བྱེད་རྟགས་ཀྱི་
ཨེ་ཝཾ་དྷུ་ཏིའི་ནང་དུ་གནད་དུ་བསྣུན་པར་མ་ཟད། ཕྱག་རྒྱ་གཉིས་པོ་གང་ཡང་རུང་
བ་ཞིག་དང་མཉམ་པར་སྦྱར་དགོས་པ་ཡིན་པས་ཕྱི་འདྲེན་བྱེད་ཀྱི་རྟགས་ལ་བརྟེན་ནས་
སྐྱེ་དགོས་པ་ཡང་འགྲུབ་ལ། དེ་ནས་དཔེ་དོན་གྱི་འོད་གསལ་དེའི་བཞོན་པར་གྱུར་
པའི་རླུང་འོད་ཟེར་ལྔ་པ་དེས་ཉེར་ལེན་བྱས། འོད་གསལ་གྱི་སེམས་དེས་ལྷན་ཅིག་
བྱེད་རྐྱེན་བྱས་པ་ལ་བརྟེན་ནས་བར་དོ་དང་རྣམ་པ་ཇི་ལྟ་བ་བཞིན་དུ་མཐུན་པའི་མཚན་
དཔེ་གསལ་རྫོགས་ཀྱིས་སྤྲས་པའི་དག་མ་དག་གི་སྒྱུ་མའི་སྐུ་དངོས་གནས་ལ་འགྲུབ་
པ་ཡིན་ལ། དེ་འདྲ་བའི་སྒྱུ་མའི་སྐུ་དེ་ཝ་ཡིག་གི་མཚོན་དོན་ཡིན་པས། དེ་ཡང་
འདྲེན་བྱེད་རྟགས་ཀྱི་ཨེ་ཝཾ་ལ་བརྟེན་ནས་སྐྱེ་དགོས་པ་ཡིན་ནོ། །དེའི་རྒྱུ་མཚན་ཡོད་
དེ༑ གཞིའི་བར་དོ་ལྡང་བ་ལ་རླུང་རྣམས་མི་ཤིགས་པའི་ཐིག་ལེར་བསྡུས་ཏེ་ཐིམ་པ་
ལས་བྱུང་བའི་འཆི་བའི་འོད་གསལ་མ་ཤར་བར་གང་དུ་སྐྱེ་འགྱུར་གྱི་བར་དོ་ཕུང་པོ་རྙིང་
པ་ལས་གོ་ས་ལོགས་སུ་བྱེ་ནས་འགྲུབ་མི་ནུས་པ་ནི་རིགས་པས་འགྲུབ་ལ། དེ་ཡང་
སྙིང་གའི་རྩ་མདུད་ལས་དབང་གིས་གྲོལ་བའི་དབང་གིས་འབྱུང་བ་ཡིན་ནོ། །དེ་བཞིན་
དུ་འདིར་ཡང་རྡོ་རྗེའི་བཟླས་པ་སོགས་ཀྱིས་སྙིང་གའི་རྩ་མདུད་མ་ལུས་པར་གྲོལ་ནས།
བོགས་འདོན་གྱི་ཐབས་སྤྱོད་པ་དང་བཅས་པའི་སྒོ་ནས་རླུང་ཐམས་ཅད་ལྷག་མ་མ་ལུས་
པར་སྙིང་གའི་མི་ཤིགས་པའི་ཐིག་ལེ་ལ་ཐིམ་ནས་ལམ་དུས་ཀྱི་འོད་གསལ་མ་ཤར་བར་
དེའི་རླུང་སེམས་ཙམ་ལས་བར་དོ་དང་རྣམ་པ་ཇི་ལྟ་བ་བཞིན་དུ་མཐུན་པའི་སྒྱུ་ལུས་འགྲུབ་
མི་ནུས་པ་ཡིན་པས། དེ་ལྟ་བུའི་བདེན་གཉིས་དབྱེར་མེད་ཀྱི་ཨེ་ཝཾ་ཡང་། ཕྱི་འདྲེན་
བྱེད་རྟགས་ཀྱི་ཨེ་ཝཾ་ལ་བརྟེན་ནས་སྐྱེ་བ་ཡིན་ནོ། །དོན་བསྡུ་ན། ནང་གི་རྐྱེན་རླུང་
སྔགས་དབྱེར་མེད་ཀྱི་རྡོ་རྗེའི་བཟླས་པ་སོགས་དང༌། ཕྱི་རྐྱེན་ཕྱག་རྒྱ་དང་སྙོམས་འཇུག་
བྱས་ནས་རླུང་ཐམས་ཅད་ལྷག་མ་མ་ལུས་པར་སྙིང་གའི་མི་ཤིགས་པའི་ཐིག་ལེ་ལ་ཞུགས་

གནས་ཐིམ་གསུམ་བྱས་པ་ལས་བྱུང་བའི་རྟགས་སྤྱི་དང་། བྱེ་བྲག་ཏུ་ཡུལ་སྣང་རགས་
པའི་སྤྲོས་པ་ཐམས་ཅད་ཉེ་བར་ཞི་བའི་སྟོང་ཉིད་མངོན་སུམ་དུ་རྟོགས་པ་ལྟ་བུའི་ཡུལ་
སྣང་ཅན་ནམ། ཐོ་རངས་ཀྱི་ནམ་མཁའི་རང་མདོག་ལྟ་བུའི་ཡུལ་སྣང་རང་བབས་སུ་
ཤར་བའི་གཉུག་སེམས་བདེ་བ་ཆེན་པོའི་ངོ་བོར་སྐྱེས་པ་དེས་སྟོང་ཉིད་འཛིན་སྟངས་
ཀྱི་ཡུལ་དུ་བྱས་ནས་བསྒོམ་པའི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ཀྱི་སྟེང་དུ་ཆོས་
གཟུགས་ཀྱི་སྐུ་གཉིས་ཀའི་ཐུན་མོང་མ་ཡིན་པའི་རིགས་འདྲའི་རྒྱུ་གཅིག་ཡོད་པ་སྔགས་
བླ་མེད་ཀྱི་ལམ་གྱི་སྲོག་དམ་པར་ཤེས་པར་བྱེད་དགོས། དེ་ཡང་འདི་ལྟར་ཡིན་ཏེ། རྣལ་
འབྱོར་པའི་གཉུག་སེམས་ཀྱིས་ཆོས་ཉིད་མངོན་སུམ་དུ་རྟོགས་པར་གྱུར་ན། ཆོས་
ཐམས་ཅད་གཉུག་སེམས་དེའི་རྣམ་འཕྲུལ་ཡིན་པར་ཤེས་པ་དང་། གཉུག་མའི་སེམས་
དེའི་རྣམ་འཕྲུལ་མ་ཡིན་པའི་ཆོས་གཞན་ཞིག་ཡོད་པ་གང་ཟག་གཞན་སུས་ཀྱང་ཤེས་
པར་མི་འགྱུར་ཞིང༌། གཉུག་མའི་སེམས་མངོན་སུམ་དུ་ཉམས་སུ་མྱོང་བ་ནི། གསུང་
རབ་གླེགས་བམ་ཀློག་པ་དང༌། དེའི་ཚིག་དོན་འཛིན་པ་དང༌། གསུང་རབ་ཀྱི་དོན་
བསྒོམ་པ་རྣམས་ཀྱི་སྙིང་པོ་མཐར་ཐུག་མངོན་སུམ་དུ་གྱུར་པ་དེ་ཡིན། རང་གི་ཐོས་
བསམ་སྒོམ་གསུམ་གྱི་སྒོ་ནས་བསྟན་བཅོས་སྙིང་ལ་འཆང་བའི་དགོས་པའི་གཙོ་བོ་ཡང་
གཉུག་སེམས་མངོན་དུ་གྱུར་པ་དེ་ཉིད་ཡིན་ཞིང༌། གཉུག་སེམས་མངོན་དུ་གྱུར་པའི་
སྙིང་པོ་དེས་མཚོན་པར་མ་བྱས་པའི་སྟོང་ཉིད་རྟོགས་པའི་ལྟ་བ་གཞན་ཡོད་པ་ཡང་མ་
ཡིན་པས། ལྟ་བ་ཐམས་ཅད་སྙིང་པོ་དེས་མཚོན་པར་བྱ་དགོས་སོ། །འོན་ཀྱང་སྙིང་
པོ་མངོན་སུམ་དུ་ཉམས་སུ་མྱོང་བར་འགྱུར་བ་ནི་རང་སྟོབས་ཀྱིས་ཉམས་སུ་མི་མྱོང་
སྟེ༑ རྡོ་རྗེ་འཆང་ནས་བཟུང་སྟེ་སྔགས་བླ་མེད་ཀྱི་བླ་མ་སྔ་མ་སྔ་མ་ལས་ཕྱི་མ་ཕྱི་མ་
རིམ་པར་བརྒྱུད་པའི་རྩ་བའི་བླ་མའི་ཞལ་གྱི་གདམས་པ་ལ་ལྟོས་པ་ཡིན། སྔགས་བླ་
མེད་ཀྱི་ལམ་གྱི་སྙིང་པོ་མངོན་སུམ་དུ་རྟོགས་པའི་བླ་མ་གང་གིས་སྨྲས་པའི་རྗེས་སུ་

འབྲངས་པས་གཉུག་སེམས་མངོན་དུ་གྱུར་ནས་དེ་ལྟ་བུའི་སེམས་དེས་སྟོང་ཉིད་ལ་རྩེ་
གཅིག་ཏུ་མཉམ་པར་གཞག་སྟེ་བསྒོམ་ན་སྟོང་ཉིད་ཀྱི་དོན་རང་གི་ལག་པའི་མཐིལ་
གྱི་གཏེར་ལྟར་མངོན་སུམ་དུ་མཐོང་བར་འགྱུར་ལ། འོན་ཀྱང་གཉུག་མ་འོད་གསལ་
གྱི་སེམས་དེའི་རང་བཞིན་བྱིས་པ་སོ་སོའི་སྐྱེ་བོ་རྣམས་ཀྱིས་མ་མཐོང་བས། གང་ཟག་
དང་ཆོས་ལ་བདེན་པར་འཛིན་པའི་བདེན་འཛིན་གྱིས་བྱིས་པ་འཁོར་བར་འཁྱམས་པ་རྣམས་
བསླུས་ཞེས་ས་ར་ཧས་སྨྲའོ། །དེ་ཡང་དོ་ཧ་ལས། རྟོགས་པར་གྱུར་ན་ཐམས་ཅད་
དེ་ཡིན་ཏེ། །དེ་ལས་གཞན་ཞིག་སུས་ཀྱང་ཤེས་མི་འབྱུང་། །ཀློག་པ་དེ་ཡིན་འཛིན་
དང་བསྒོམ་པའང་དེ་ཡིན་ཏེ། །བསྟན་བཅོས་སྙིང་ལ་འཆད་པའི་དགོས་པའང་དེ་ཡིན་
ནོ༑ ༑དེས་མ་མཚོན་པའི་ལྟ་བ་ཡོད་མིན་ཏེ། །འོན་ཀྱང་གཅིག་ཏུ་བླ་མའི་ཞལ་ལ་
ལྟོས་པ་ཡིན། །བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་ན་གནས་
པའི་གཏེར་མཐོང་འདྲ། །གཉུག་མའི་རང་བཞིན་བྱིས་པས་མ་མཚོན་པར། །འཁྲུལ་
པས་བྱིས་པ་བསླུས་ཞེས་མདའ་བསྣུན་སྨྲ། །ཞེས་གསུངས་པ་ཡིན་པས། ལམ་གྱི་
སྙིང་པོ་བདེ་སྟོང་དབྱེར་མེད་དང་། །བདེན་གཉིས་དབྱེར་མེད་ཀྱི་ཨེ་ཝཾ་གྱི་དོན་ཤེས་
པར་བྱེད་དགོས་ཏེ། དེ་ཡང་ཨེ་ཝཾ་གྱི་དོན་གོང་དུ་རྒྱས་པར་བཤད་ཟིན་མོད། འདིར་
དེ་དག་ཤེས་པར་བྱ་དགོས་པའི་ཚུལ་མདོར་བསྡུས་ཏེ་བཤད་ན། བདེ་སྟོང་དབྱེར་མེད་
ཀྱི་ཨེ་ཝཾ་ཤེས་པ་ལ། ཨེ་ཡིག་གི་དོན་ནི་ཆོས་རྣམས་ཀྱི་ངོ་བོ་རྒྱུ་འབྲས་གསུམ་རང་
གི་མཚན་ཉིད་ཀྱི་གྲུབ་པས་སྟོང་པའི་དེ་བཞིན་ཉིད་ཡིན་པས། སྟོང་ཉིད་ཀྱི་དོན་ཕྱིན་
ཅི་མ་ལོག་པར་ཚད་མའི་ལམ་ནས་དྲངས་པའི་ངེས་པ་མ་རྙེད་ན། ཨེ་ཡིག་གི་དོན་
མ་ཚང་བས་སྟོང་ཉིད་རྟོགས་པའི་ཐབས་ལ་འབད་དགོས། ཝ་ཡིག་གི་དོན་རྡོ་རྗེའི་
ལུས་ལ་གནད་དུ་བསྣུན་པ་དང་ཕྱག་རྒྱ་གཉིས་གང་རིགས་དང་མཉམ་པར་སྦྱར་བའི་རླུང་
དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་སྣང་མཆེད་ཐོབ་གསུམ་འོད་

གསལ་དང་བཅས་པའི་སེམས་རྣམས་བདེ་བ་ཆེན་པོའི་ངོ་བོར་སྐྱེས་པ་ལ་ཟེར་བ་ཡིན་
ཞིང་དེ་མ་བྱུང་ན་ཝ་ཡིག་གི་དོན་མ་ཚང་བས། རླུང་ཞུགས་གནས་ཐིམ་པ་ལས་བྱུང་
བའི་ལྷན་སྐྱེས་ཀྱི་བདེ་བ་ཆེན་པོ་བསྐྱེད་པའི་ཐབས་ལ་འབད་དགོས། དེ་གཉིས་ཡོད་
ཀྱང་ཞུ་བདེ་ལྷན་སྐྱེས་ཀྱི་བདེ་བས་སྟོང་ཉིད་ཡུལ་དུ་བྱས་ནས་ཡུལ་ཡུལ་ཅན་དབྱེར་མེད་
དུ་སྦྱོར་མ་ཤེས་ན་ཐིག་ལེའི་དོན་མ་ཚང་བས། ལྷན་སྐྱེས་ཀྱི་བདེ་བས་ཡུལ་ཅན་བྱས།
དེས་ཡུལ་རང་བཞིན་མེད་པའི་སྟོང་པ་ཉིད་འཛིན་སྟངས་ཡུལ་དུ་བྱས་ནས་ཡུལ་ཡུལ་
ཅན་དབྱེར་མེད་དུ་སྦྱར་ནས་རྩེ་གཅིག་ཏུ་བསྒོམ་པ་ལ་མཁས་པར་བྱའོ། །བདེན་གཉིས་
དབྱེར་མེད་ཀྱི་ཨེ་ཝཾ་ལ། ཨེའི་མཚོན་དོན་ནི་ཕྱི་ནང་གི་སྲོག་རྩོལ་གཉིས་ཀྱིས་དྲངས་
པའི་གཞིའི་འཆི་རིམ་ཇི་ལྟ་བ་བཞིན་དུ། རླུང་རྣམས་སྙིང་གའི་མི་ཤིགས་པའི་ཐིག་
ལེ་ལ་བསྡུས་ཏེ་ཐིམ་པ་ལས་བྱུང་བའི་སྣང་མཆེད་ཐོབ་གསུམ་གྱི་སེམས་ཁམས་དཀར་
དམར་གྱི་འདུ་འཕྲོད་ལས་བྱུང་བའི་བདེ་བའི་ངོ་བོར་སྐྱེས་པ་དེས། དགག་བྱ་རང་བཞིན་
གྱིས་གྲུབ་པ་བཀག་ཙམ་གྱི་སྟོང་ཉིད་འཛིན་སྟངས་ཀྱི་ཡུལ་དུ་བྱས་པའི་དཔེ་དོན་གྱི་འོད་
གསལ་དེ་ཡིན་ལ། དེ་རྒྱུད་ལ་མ་སྐྱེས་ན་ཨེ་ཡིག་གི་དོན་མ་ཚང་བས་ཐབས་དུ་མའི་
སྒོ་ནས་དོན་དམ་པ་བདེན་པ་དང་རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་བསྐྱེད་
དགོས་སོ། །ཝ་ཡིག་གི་མཚོན་དོན་ནི་འཆི་བ་དང་རྣམ་པ་ཇི་ལྟ་བ་བཞིན་དུ་མཐུན་པའི་
རླུང་སེམས་ལས་བར་དོ་དང་རྣམ་པ་མཐུན་པའི་དག་མ་དག་གི་སྒྱུ་ལུས་བསྒྲུབ་དགོས་
པ་ཡིན་པས། དེ་མ་ཤེས་ན་ཝ་ཡིག་གི་དོན་མ་ཚང་བས་ཐ་མལ་པ་ལ་བར་དོ་འགྱུར་
རྒྱུའི་རླུང་སེམས་དེ་ཉིད་བླ་མའི་མན་ངག་ལ་བརྟེན་ནས་མཚན་དཔེས་སྤྲས་པའི་ལྷའི་
སྐུར་ལྡང་བ་ལ་མཁས་པར་བྱའོ། །དེ་འདྲ་བའི་སྒྱུ་ལུས་དེས་རྟེན་སྐུ་དང་དོན་དམ་བདེན་
པ་དང་རོ་གཅིག་ཏུ་ཞུགས་པའི་དཔེ་དོན་གྱི་འོད་གསལ་དེས་བརྟེན་པའི་ཐུགས་བྱས་ནས་
དེ་གཉིས་སྐུ་ཐུགས་སུ་སྦྱོར་ཤེས་ན་ཐིག་ལེའི་དོན་ཚང་བ་ཡིན་ནོ། །བཞི་པ་རྫོགས་

རིམ་གྱི་ལམ་གྱི་གྲངས་ངེས་གོ་རིམ་འདོད་ཚུལ་བཤད་པ་ལ། དངོས་ཀྱི་དོན་དང་། སྦྱོར་
བ་ཡན་ལག་དྲུག་ལམ་རིམ་པ་ལྔའི་ནང་དུ་འདུ་ཚུལ་བཤད་པ། ལམ་རིམ་པ་ལྔ་ཡང་
རྣལ་འབྱོར་བཞིའི་ནང་དུ་འདུ་ཚུལ་བཤད་པའོ། །དང་པོ་ནི། རྫོགས་རིམ་གྱི་ལམ་
གྱི་གྲངས་ངེས་བཤད་པ་ལ་ཐོག་མར་གསང་འདུས་ནས་འབྱུང་བ་བཞིན་བཤད་ན། རིམ་
ལྔ་གསལ་སྒྲོན་སོགས་ལ་ཕན་ཐོགས་ཆེ་བས་དེ་བཞིན་དུ་བཤད་པར་བྱའོ། །དེ་ཡང་
རྩ་རྒྱུད་ལེའུ་དྲུག་པ་ལས། ལུས་དབེན་དང་པོར་བྱས་ནས། ངག་དབེན། སེམས་
དབེན། སྒྱུ་ལུས། འོད་གསལ། ཟུང་འཇུག་སྟེ་རིམ་པ་དྲུག་ཏུ་གསུངས་པའི་རྗེས་
སུ་འབྲངས་ནས་དེའི་འགྲེལ་པ་དང་། འཕགས་པ་ལྷའི་སྤྱོད་བསྡུས་གཉིས་ལས་ཀྱང་
དེ་བཞིན་དུ་བཤད། དེའི་ཚུལ་ཡང་ལེའུ་དྲུག་པའི་སྔགས་ལ་ངེས་རྟོག་ལུས་ཀྱི་ནི་ཞེས་
སོགས་ཀྱི་ལུས་ཞེས་པས་ལུས་དབེན་བསྟན། སྔགས་ལ་ངེས་རྟོག་ཅེས་པ་དང༌། ངག་
གིས་ཡིད་ལ་བསྐུལ་གྱུར་པ་བསྒྲུབ་བྱ་ཞེས་པ་ཡན་གྱིས་ངག་དབེན་བསྟན། རབ་མཆོག་
ཅེས་པས་སེམས་དབེན་བསྟན། དངོས་གྲུབ་ཅེས་པས་སྒྲ་ལུས་བསྟན། ཡིད་དགའ་
ཞེས་པས་འོད་གསལ་བསྟན། མགུ་བའོ་ཞེས་པས་ཟུང་འཇུག་བསྟན་པ་ཡིན་ཏེ། རྩ་
རྒྱུད་ལེའུ་དྲུག་པ་ལས། །སྔགས་ལ་ངེས་རྟོགས་ལུས་ཀྱི་ནི། །ངག་གིས་ཡིད་ལ་
བསྐུལ་གྱུར་པས། །བསྒྲུབ་བྱ་རབ་མཆོག་དངོས་གྲུབ་དང༌། །ཡིད་ནི་དགའ་ཞིང་
མགུ་བའོ། །ཞེས་གསུངས་པའི་ཕྱིར་དང༌། བཤད་རྒྱུད་རྡོ་རྗེ་ཕྲེང་བ་ལས། རྡོར་
བཟླས་དང་པོར་བྱས་ནས། ངག་དབེན། སེམས་དབེན། སྒྱུ་ལུས། འོད་གསལ་
ཟུང་འཇུག་སྟེ་ལམ་རིམ་པ་ལྔར་བཤད་པའི་རྗེས་སུ་འབྲང་ནས། ཀླུ་སྒྲུབ་ཀྱིས་རིམ་
ལྔར་ངག་དབེན་དང་པོར་བྱས་པའི་ལམ་རིམ་པ་ལྔར་མཛད་པ་ཡིན་ཏེ། བཤད་རྒྱུད་རྡོ་
རྗེ་ཕྲེང་བས། རྡོ་རྗེའི་བཟླས་པར་རབ་སྦྱོར་བའི། །རླུང་གི་མཚན་ཉིད་ཤེས་ནས་ནི།།
རྣམ་རྟོག་རླུང་རྣམས་རྣམ་པར་གཅོད། །ཅེས་པས་ངག་དབེན་བསྟན། སེམས་ལ་དམིགས་

པ་ཐོབ་པར་འགྱུར། །ཞེས་པས་སེམས་དབེན་བསྟན། བདག་ལ་བྱིན་རླབས་རིམ་
པས་ཀྱང༌། །དངོས་གྲུབ་བརྒྱད་ནི་ཐོབ་པར་འགྱུར། །ཞེས་པས་སྒྱུ་ལུས་དང་དེའི་
ཕན་ཡོན་བསྟན། སྣང་བ་ལ་སོགས་མངོན་པར་ཤེས། །མངོན་པར་བྱང་ཆུབ་པ་ནི་
ཐོབ། །ཅེས་པས་འོད་གསལ་བསྟན། ཟུང་འཇུག་རིམ་པ་ལ་གནས་པས། ཞེས་
པས་སློབ་པའི་ཟུང་འཇུག་བསྟན། དངོས་གྲུབ་ཐམས་ཅད་བསྡུས་པ་ནི། །ཚེ་འདི་
ཉིད་ལ་ཐོབ་འགྱུར་བ། །རྣལ་འབྱོར་པས་ནི་ཐེ་ཚོམ་མེད། །ཅེས་པས་སློབ་པའི་ཟུང་
འཇུག་པ་དེས་མི་སློབ་པའི་ཟུང་འཇུག་ཚེ་འདི་ཉིད་ལ་ཐོབ་ཚུལ་དེ་བསྟན་པས། དེའི་
ཕྱིར་བཤད་རྒྱུད་རྡོ་རྗེ་ཕྲེང་བ་ལས་ལམ་རིམ་པ་ལྔའི་གྲངས་ངེས་གསུངས་སོ། །རྩ་རྒྱུད་
ལེའུ་དང་པོའི་སྒྲོན་གསལ་ལས་ནི་བསྐྱེད་རིམ་དང་པོ་དང་སེམས་དབེན་རིམ་པ་གཉིས་
པར་བྱས་པའི་རིམ་པ་ལྔར་མཛད་པ་ཡིན་ལ། དེ་རྣམས་ཀྱིས་ནི་འདུས་པའི་རྫོགས་རིམ་
ལ་དབྱེ་བ་མི་འདྲ་བར་བསྟན་པ་ཙམ་ཡིན་ནོ། །འོ་ན་དེ་དག་འགལ་ལམ་ཞེ་ན་མི་འགལ་
ཏེ༑ སྒྲོན་གསལ་ལས་སེམས་དབེན་རྫོགས་རིམ་གྱི་ལམ་དང་པོར་བྱས་ནས་གསུངས་
པ་ལྟ་བུ་ནི་ལུས་དབེན་དང་། ངག་དབེན་གཉིས། སེམས་དབེན་འདྲེན་ཐབས་ཡིན་
པས་སེམས་དབེན་གྱི་ནང་དུ་བསྡུས་པ་དང༌། རྡོ་རྗེ་ཕྲེང་བ་ལས་ངག་དབེན་དང་པོར་
གསུངས་པ་ནི་ལུས་དབེན། ངག་དབེན་གྱི་ནང་དུ་བསྡུས་ནས་བཤད་པ་དང༌། རྩ་རྒྱུད་
ལེའུ་དྲུག་པ་ལས་ལུས་དབེན་དང་པོར་བྱས་ནས་རིམ་པ་དྲུག་ཏུ་བཤད་པ་ནི་འདུས་པའི་
རྫོགས་རིམ་ལ་ངོ་བོའི་སྒོ་ནས་དབྱེ་ན་དྲུག་ཡོད་པས་དབྱེ་བསྡུ་ཙམ་ཡིན་ནོ། །གཉིས་
པ་ནི། འོ་ན་འདིར་བཤད་པའི་ལམ་རིམ་པ་དྲུག་པོ་འདི་དང་། རྒྱུད་ཕྱི་མའི་དོན་སྒྲོན་
གསལ་ན་བཀྲལ་བ་ལྟར་གྱི་སོར་སྡུད་ལ་སོགས་པའི་སྦྱོར་བ་ཡན་ལག་དྲུག་པོ་འགལ་
མི་འགལ་ཇི་ལྟར་ཡིན་ཞེ་ན། མི་འགལ་ཏེ་སྦྱོར་བ་ཡན་ལག་དྲུག་པོ་དེ་བསྡུ་བྱ་ཡིན་
ལ༑ སྔ་མ་སྡུད་བྱེད་ཡིན་པའི་ཕྱིར་རོ། །སྦྱོར་བ་ཡན་ལག་དྲུག་པོ་དེ་ལ་ཡང་། སེམས་

འགྲེལ་སྐོར་གསུམ་ནས་བཤད་པའི་སྦྱོར་དྲུག་གཅིག་དང་། འཇམ་དཔལ་ཞལ་ལུང་
ནས་བཤད་ཚུལ་ཞིག་དང་སྙིམ་པའི་མེ་ཏོག་ནས་གསུངས་པ་ཞིག་སྟེ། དེ་རྣམས་ནི་
འདུས་པའི་རྫོགས་རིམ་ཡིན་ཀྱང་། རྒྱུད་ཕྱི་མའི་དོན་སྒྲོན་གསལ་དུ་བཀྲལ་བ་ལྟར་
སྦྱོར་དྲུག་དང་དོན་མི་གཅིག་པས། ལུས་དབེན་ལ་སོགས་པའི་ལམ་རིམ་པ་ལྔ་དང་
བསྡུ་བྱ་བསྡུ་བྱེད་མ་ཡིན་པར་ཤེས་པར་བྱའོ། །རྒྱུད་ཕྱི་མའི་དོན་སྒྲོན་གསལ་ནས་བཤད་
པ་ལྟར་གྱི་སྦྱོར་བ་ཡན་ལག་དྲུག་དང་། ལུས་དབེན་ལ་སོགས་པ་བསྡུ་བྱ་བསྡུ་བྱེད་
ཇི་ལྟར་ཡིན་ཞེ་ན། ལུགས་མི་གཅིག་པ་མང་ཙམ་འདུག་མོད་ཀྱང་དེ་རྣམས་བཏང་
སྙོམས་སུ་བྱས་ནས། རང་ལུགས་ནི་སོར་བསམ་གཉིས་ལུས་དབེན་དུ་འདུ། སྲོག་
རྩོལ་ངག་དབེན་དུ་འདུ། འཛིན་པ་འོད་གསལ་དུ་འདུ། རྗེས་དྲན་དང་ཏིང་ངེ་འཛིན་
གཉིས་ཟུང་འཇུག་ཏུ་འདུ་བ་ཡིན་ནོ། །དེ་ལྟར་བྱས་པ་ལ། འོ་ན་སེམས་དབེན་དང་
སྒྱུ་ལུས་གཉིས་གོང་གི་སྦྱོར་བ་ཡན་ལག་དྲུག་དང་བསྡུ་བྱ་བསྡུ་བྱེད་དུ་མ་བཤད་པས་
མི་འཐད་དམ་སྙམ་ན་སྐྱོན་མེད་དེ། སེམས་དབེན་ནི་འཛིན་པའི་ཡན་ལག་འོད་གསལ་
གྱི་སྔ་ལོགས་སུ་བྱུང་བའི་སྣང་མཆེད་ཐོབ་གསུམ་དང་མཚན་ཉིད་མཚུངས་པས་དེ་ལ་
བརྟེན་ནས་ངེས་སླ་བ་དང༌། རིམ་པ་གསུམ་པའི་སྒྱུ་ལུས་ནི་ཏིང་ངེ་འཛིན་གྱི་བསྡུ་བྱེད་
དག་པའི་སྒྱུ་ལུས་དང་མཚན་ཉིད་མཚུངས་པས་དེ་ལ་བརྟེན་ནས་རྟོགས་ནུས་པས་དངོས་
སུ་མ་བཤད་དེ། སྦྱོར་བ་ཡན་ལག་དྲུག་གི་གཞུང་ལ་རྒྱས་བཤད་བྱས་པ་ལ་བརྟེན་ནས།
བསྡུ་བྱ་བསྡུ་བྱེད་དུ་ངེས་ནུས་པར་འགྱུར་བའི་ཕྱིར་རོ། །ལམ་གྱི་གྲངས་ངེས་དངོས་
ནི༑ གཞན་ལུགས་རྣམས་བཏང་སྙོམས་སུ་བཞག་ནས། རང་ལུགས་འདུས་པའི་
རྫོགས་རིམ་ལ་ལུས་དབེན་ལ་སོགས་པའི་ལམ་རིམ་པ་དྲུག་ཏུ་གྲངས་ངེས་ཏེ། རིན་
པོ་ཆེ་ལྟ་བུའི་གང་ཟག་གིས་ཟུང་འཇུག་བསྒྲུབ་པ་ལུས་དབེན་ལ་སོགས་པའི་དྲུག་པོ་དེ་
ལས་མང་མི་དགོས་ཤིང་ཉུང་ན་མི་འདུ་བའི་ཕྱིར། དེ་ཡང་མང་མི་དགོས་ཏེ། བསྐྱེད་

རིམ་ཕྲ་རགས་མཐར་ཕྱིན་ནས་ལུས་དབེན་ལ་བསླབ་པས་ཆོག་གི་དེའི་བར་དུ་ལམ་མི་
འདྲ་བ་གཞན་བརྒྱུད་མི་དགོས་པའི་ཕྱིར་དང༌། སློབ་པའི་ཟུང་འཇུག་ཐོབ་ནས་ཐོབ་ཟིན་
གོམས་པར་བྱེད་པ་ལས་ལམ་གསར་པ་གཞན་ལ་སློབ་མི་དགོས་ཤིང་། ལམ་རིམ་པ་
དྲུག་པོ་རྣམས་ཀྱང་སྔ་མ་ལ་ལོབས་ནས་ཕྱི་མ་ལ་སློབ་པས་ཆོག་གི་བར་བར་དུ་ལམ་མི་
འདྲ་བ་གཞན་ལ་སློབ་མི་དགོས་པའི་ཕྱིར་རོ། །ཉུང་ན་མི་འདུ་བ་ཡིན་ཏེ། མི་སློབ་
པའི་ཟུང་འཇུག་ཐོབ་པ་ལ་གོང་དུ་བཤད་པའི་ལམ་རིམ་པ་དྲུག་པོ་ཐམས་ཅད་ལ་སློབ་དགོས་
ཤིང་། དེ་ལས་གང་ཡང་རུང་བ་ཞིག་མ་ཚང་ན་ཟུང་འཇུག་མི་འགྲུབ་པ་ཡིན་པའི་ཕྱིར་
ཀྱི་བདེ་བ་ཆེན་པོའི་ཡེ་ཤེས་སྟོང་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་གཞག་
པའི་ཡེ་ཤེས་ཆོས་སྐུ་དེ་དང་། དག་པའི་རླུང་སེམས་ཙམ་ལས་གྲུབ་པའི་མཚན་དཔེ་
གསལ་རྫོགས་ཀྱི་སྤྲས་པའི་ཁ་སྦྱོར་ཡན་ལག་བདུན་ལྡན་གཉིས་སྐུ་ཐུགས་དངོས་པོ་གཅིག་
ཏུ་ཚོགས་པའི་གོ་འཕང་དེ་ནི་བསྒྲུབ་བྱ་མཐར་ཐུག་ཡིན་ལ། དེ་བསྐྱེད་པ་ལ་སློབ་ལམ་
ན་སྟོང་ཉིད་མངོན་སུམ་དུ་རྟོགས་པའི་འོད་གསལ་བདེ་བ་ཆེན་པོའི་ཡེ་ཤེས་དང་། རླུང་
སེམས་ཙམ་ལས་གྲུབ་པའི་དག་པའི་སྒྱུ་མའི་སྐུ་གཉིས་སྐུ་ཐུགས་སུ་ངོ་བོ་གཅིག་ཏུ་
ཚོགས་པའི་སློབ་པའི་ཟུང་འཇུག་དེ་ངེས་པར་སྔོན་དུ་འགྲོ་དགོས་ཤིང་། འབྲས་བུའི་
ཟུང་འཇུག་དེ་རང་དང་རིགས་མཐུན་པའི་ཉེར་ལེན་གྱི་རྒྱུས་བསྐྱེད་དགོས་པའི་ཕྱིར། དེས་
ན་མི་སློབ་པའི་ཟུང་འཇུག་ཐོབ་པ་ལ། སློབ་པའི་ཟུང་འཇུག་ཐོབ་པ་སྔོན་དུ་འགྲོ་དགོས་
པ་ཡིན་ནོ། །སློབ་པའི་ཟུང་འཇུག་བསྒྲུབ་པ་ལ་ཡང་ཟུང་དུ་འཇུག་པའི་རྒྱུའི་ཡ་གཉིས་
སོ་སོ་ནས་བསྒྲུབ་ནས་ཟུང་དུ་འཇུག་དགོས་པ་ཡིན་པས། དེ་ཡང་ཟུང་འཇུག་གི་སྔོན་
དུ་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་གསར་དུ་རྟོགས་པའི་རིམ་པ་བཞི་པའི་
དོན་གྱི་འོད་གསལ་འགྲོ་དགོས། དེ་ཡང་སྤྱོད་བསྡུས་ལས། དོན་དམ་པའི་བདེན་པ་

རྟོགས་པ་མེད་པར་ཟུང་དུ་འཇུག་པའི་རིམ་པ་མངོན་དུ་བྱ་བར་མི་ནུས་སོ། །ཞེས་སོ།།
དེའི་སྔོན་དུ་རིམ་པ་གསུམ་པའི་སྒྱུ་ལུས་བསྒྲུབ་དགོས་ཏེ། རིམ་པ་གསུམ་པའི་སྒྲ་
ལུས་སྔོན་དུ་མ་སོང་ན། དོན་གྱི་འོད་གསལ་གྱི་རླུང་སེམས་ལས་དག་པའི་སྒྱུ་མའི་
སྐུ་བསྒྲུབ་མི་ནུས་པའི་ཕྱིར་རོ། །དེ་ཡང་སྤྱོད་བསྡུས་ལས། ཀུན་རྫོབ་བདེན་པ་རྟོགས་
པ་དང་བྲལ་བས་ནི། དོན་དམ་པའི་བདེན་པ་མངོན་དུ་བྱ་བར་མི་ནུས་སོ། །ཞེས་གསུངས་
པས། དོན་གྱི་འོད་གསལ་གྱི་སྔོན་དུ་རིམ་པ་གསུམ་པའིསྒྱུ་ལུས་བསྒྲུབ་ནས་དེ་ནས་
དོན་གྱི་འོད་གསལ་མངོན་དུ་བྱས་ཏེ། རིམ་པ་བཞི་པའི་དོན་གྱི་འོད་གསལ་དེས་ཉོན་
སྒྲིབ་ཀུན་བཏགས་དང་ལྷན་སྐྱེས་ཀྱི་དངོས་གཉེན་བྱས་ནས་སྤོང་བ་ཡིན་ལ། འོན་ཀྱང་
རིམ་པ་བཞི་པའི་དོན་གྱི་འོད་གསལ་གྱིས་ཉོན་སྒྲིབ་སྤོང་བའི་ནུས་པ་མཐུ་ཅན་དུ་འགྱུར་
བའི་ཕྱིར་དུ། རིམ་པ་གསུམ་པའི་སྒྱུ་ལུས་སྔོན་དུ་བསྐྱེད་པ་མ་ཡིན་གྱི། དོན་གྱི་འོད་
གསལ་གྱིས་ཤེས་སྒྲིབ་སྤོང་བ་ལ་ནུས་ལྡན་དུ་འགྱུར་བའི་ཕྱིར། སྒྱུ་ལུས་བསྐྱེད་པ་ཡིན་
ནོ༑ ༑དེའི་རྒྱུ་མཚན་ཡང་འདི་ཡིན་ཏེ། སློབ་པའི་ཟུང་འཇུག་གི་དུས་སུ་ལྷན་སྐྱེས་
ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཀྱིས། ཤེས་སྒྲིབ་ཕྲ་མོའི་ཡང་
དངོས་གཉེན་བྱས་ནས་ཡེ་ཤེས་ཆོས་སྐུར་དངོས་སུ་འགྱུར་བ་ལ་ནི། རིམ་པ་བཞི་པའི་
དོན་གྱི་འོད་གསལ་མན་ཆད་ལ་མེད་པའི་བསོད་ནམས་ཀྱི་ཚོགས་ཁྱད་པར་ཅན་ཞིག་
གིས་གྲོགས་བྱེད་དགོས་པ་ཡིན་ཞིང༌། དེ་ནི་དོན་གྱི་འོད་གསལ་གྱི་བཞོན་བར་གྱུར་
པའི་རླུང་གིས་ཉེར་ལེན་བྱས་པ་ལ་བརྟེན་ནས་གྲུབ་པའི་དག་པའི་སྒྱུ་མའི་སྐུའི་རིགས་
འདྲ་རྣམས་ཡིན་ལ། དེ་འདྲ་བའི་དག་པའི་སྒྱུ་མའི་སྐུ་འགྲུབ་པ་ལ། སྔགས་ཀྱི་ལམ་
ཐོག་མ་ནས་ཞུགས་པའི་གདུལ་བྱ་རྣམས་ཀྱི་སེམས་དབེན་གྱི་རླུང་སེམས་ཙམ་ལས་མ་
དག་པའི་སྒྱུ་མའི་སྐུ་སྔོན་དུ་བསྒྲུབ་དགོས་པ་ཡིན་ནོ། །མ་དག་པའི་སྒྱུ་མའི་སྐུ་དེ་ཡང་
གཞིའི་བར་དོ་དང་རྣམ་པ་ཇི་ལྟ་བ་བཞིན་དུ་བསྒོམ་སྟོབས་ཀྱིས་ཕུང་པོ་ཕྲ་རགས་ཕྱེ་བའི་

ཕྲ་བའི་རླུང་ལ་བརྟེན་ནས་གྲུབ་པ་ཡིན་པས། དེའི་སྔོན་དུ་ཕྱི་ནང་གི་རྐྱེན་གཉིས་ཀྱིས་
དྲངས་པའི་རླུང་རྣམས་འཆི་རིམ་ཇི་ལྟ་བ་བཞིན་དུ་མི་ཤིགས་པའི་ཐིག་ལེར་ཐིམ་པ་ལས་
བྱུང་བའི་སྣང་མཆེད་ཐོབ་གསུམ་དང་བཅས་པའི་སེམས་དབེན་སྔོན་དུ་འགྲོ་དགོས། གཞིའི་
འཆི་བའི་འོད་གསལ་ཡང་སྙིང་གའི་རྩ་མདུད་ལས་དབང་གིས་གྲོལ་བའི་སྟོབས་ཀྱིས།
རླུང་རྣམས་སྙིང་གའི་མི་ཤིགས་པའི་ཐིག་ལེར་ཐིམ་ནས་ཤར་བ་ཡིན་ལ། རྫོགས་རིམ་
པའི་དཔེའི་འོད་གསལ་འཆར་བ་ཡང་སྙིང་གའི་རྩ་མདུད་བསྒོམ་སྟོབས་ཀྱིས་རྫོགས་
པར་གྲོལ་ནས་འཆར་དགོས་པས། དེ་ལ་རྡོ་རྗེའི་བཟླས་པ་སོགས་སྙིང་གར་གནད་དུ་
བསྣུན་པའི་ངག་དབེན་སྔོན་དུ་འགྲོ་དགོས། སྙིང་གའི་རྩ་མདུད་གྲོལ་བ་ནི་རྩ་མདུད་
གཞན་ལས་གྲོལ་དཀའ་བས། དེའི་སྔོན་དུ་ལུས་དབེན་ཕྲ་མོའི་རྣལ་འབྱོར་བསྒོམ་ནས་
དྷ་ཏིའི་མར་སྣ་སོགས་སུ་རླུང་ཐིམ་པ་ལས་བྱུང་པའི་སྣང་མཆེད་ཐོབ་གསུམ་སོགས་
སྔོན་དུ་སོང་ན་སྙིང་གའི་རྩ་མདུད་གྲོལ་སླ་བའི་དབང་དུ་བྱས་ནས་ལུས་དབེན་སྔོན་དུ་
འགྲོ་དགོས་ཤིང༌། དེར་མ་ཟད་བསྐྱེད་རིམ་པའི་ལྷའི་རྣལ་འབྱོར་ཞིག་སྔོན་དུ་བསྒོམ་
ནས། ལྷའི་ང་རྒྱལ་བརྟན་པོའི་བསྐྱེད་རིམ་པས་ཡིད་བཟླས་སོགས་བྱས་ན་དངོས་གྲུབ་
འགྲུབ་པ་ལ་མྱུར་ལ། དེ་ལས་ལྡོག་ན་འགྲུབ་པར་དཀའ་བ་བཞིན་དུ་སྐབས་འདིར་ཡང་
རླུང་སྔགས་དབྱེར་མེད་པའི་རྡོ་རྗེའི་བཟླས་པ་ནི་རྫོགས་རིམ་པའི་ཐུན་མོང་མ་ཡིན་པའི་
སྔགས་བཟླ་བ་ཡིན་ལ། དེ་ལ་རྫོགས་རིམ་པའི་ལྷ་སྐུ་བསྒོམ་པ་ཞིག་སྔོན་དུ་སོང་ན་
ནུས་པ་ཆེས་ཕུལ་དུ་བྱུང་བ་ཡིན་པས། ལུས་དབེན་གྱི་སྐབས་སུ་དྷཱཏཱིའི་མར་སྣར་
གནད་དུ་བསྣུན་ནས་རླུང་ཞུགས་གནས་ཐིམ་གསུམ་བྱས་པའི་དབང་གིས་འོད་གསལ་
བདེ་བ་ཆེན་པོའི་ཡེ་ཤེས་སྐྱེས་ནས། དེས་སྟོང་པ་ཉིད་ལ་མཉམ་པར་གཞག་ནས། རྗེས་
ཐོབ་ཏུ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་གཟུང་རྣམ་ལྷ་སྐུར་བསྒོམ་པ་སོགས་སྔོན་
དུ་སོང་ན་རྡོར་བཟླས་ཀྱི་ནུས་པ་ཕུལ་དུ་བྱུང་བར་འགྱུར་བ་ཡིན་ནོ། །ལུས་དབེན་གྱི་

སྔོན་དུ་བསྐྱེད་རིམ་ཕྲ་རགས་མཐར་ཕྱིན་པ་དང་། དེའི་སྔོན་དུ་དབང་དང་དམ་ཚིག་
བསྲུང་བ་སོགས་སྔོན་དུ་འགྲོ་དགོས་པ་དང༌། དེའི་སྔོན་དུ་ལམ་ཐུན་མོང་བས་རྒྱུད་
སྦྱངས་པ་འགྲོ་དགོས་པ་ནི། གདུལ་བྱ་རིན་ཆེན་ལྟ་བུའི་གང་ཟག་སྙིགས་དུས་ཀྱི་ཚེ་
ཐུང་གཅིག་ལ་འཚང་རྒྱ་བའི་ལམ་ཚང་ལ་མ་ནོར་བ་ཡིན་པས་གོ་རིམ་དེ་བཞིན་དུ་ངེས་
པ་ཡིན་ནོ། །གསུམ་པ་ནི། འོ་ན་གསང་འདུས་ཀྱི་རྫོགས་རིམ་གྱི་ལམ་རྣམས་ཀྱི་
གྲངས་དང་གོ་རིམ་དེ་ལྟར་ཡིན་ན། འཇིགས་བྱེད་ཀྱི་སྐབས་འདིར་ཇི་ལྟར་བྱེད་ཅེ་ན།
འདི་ལྟར་ལམ་རིམ་པ་བཞིར་ངེས་པ་ཡིན་ཏེ། དབྱིབས་ཀྱི་རྣལ་འབྱོར་དང་། སྔགས་
ཀྱི་རྣལ་འབྱོར་དང་། དམ་ཚིག་གི་རྣལ་འབྱོར་དང་། རྣམ་དག་ཡེ་ཤེས་ཀྱི་རྣལ་འབྱོར་
ཏེ་བཞིར་ངེས་པ་ཡིན་པས། དེ་ཡང་གྲུབ་ཆེན་གྱི་གཞུང་ལས། དབྱིབས་དང་སྔགས་
དང་དམ་ཚིག་དང༌། །རྣམ་དག་ཡེ་ཤེས་ཞེས་བྱ་བས། །སྲིད་པའི་འཆིང་བ་ལས་གྲོལ་
འགྱུར། །ཞེས་སོགས་གསུངས་པའི་ཕྱིར་རོ། །འོ་ན་གོ་རིམ་ཡང་དེ་ལྟར་འདོད་
དམ་སྙམ་ན། དེ་ནི་མ་ཡིན་ཏེ། གོ་རིམ་དང་པོར་སྔགས་ཀྱི་རྣལ་འབྱོར་བསྒོམ། དེ་
ནས་དམ་ཚིག་གི་རྣལ་འབྱོར་བསྒོམ། དེ་ནས་དབྱིབས་ཀྱི་རྣལ་འབྱོར་བསྒོམ། དེ་
ནས་རྣམ་དག་ཡེ་ཤེས་ཀྱི་རྣལ་འབྱོར་བསྒོམ་པ་ཡིན་པའི་ཕྱིར་རོ། །འོ་ན་གསང་འདུས་
ནས་བཤད་པའི་ལམ་རིམ་པ་དེ་རྣམས་འདིའི་རྣལ་འབྱོར་རྣམ་པ་བཞི་པོ་གང་གི་ནང་དུ་
འདུ་བ་ཡིན་ཞེ་ན། ངག་དབེན་སྔགས་ཀྱི་རྣལ་འབྱོར་གྱི་ནང་དུ་འདུ། སེམས་དབེན་
དམ་ཚིག་གི་རྣལ་འབྱོར་གྱི་ནང་དུ་འདུ། སྒྱུ་ལུས་དབྱིབས་ཀྱི་རྣལ་འབྱོར་གྱི་ནང་དུ་
འདུ། འོད་གསལ་ཟུང་འཇུག་གཉིས་རྣམ་དག་ཡེ་ཤེས་ཀྱི་རྣལ་འབྱོར་གྱི་ནང་དུ་འདུ་
བ་ཡིན་ཏེ། རྗེ་པད་དཀར་འཛིན་པས། ཟབ་ལམ་རིམ་པ་ལྔ་ཡི་གནད་ཀྱི་དོན། །མ་
ལུས་བསྡུས་པ་རྣལ་འབྱོར་རྣམ་པ་བཞི། །སྤྱོད་པ་གསུམ་དང་བཅས་པའི་ལམ་བཟང་
གིས། །ཞེས་སོགས་གསུངས་པ་ཡིན་པའི་ཕྱིར་རོ། །རྩ་བའི་ས་བཅད་ལྔ་པ། རྡོ་རྗེ་

འཇིགས་བྱེད་ཀྱི་རྫོགས་པའི་རིམ་པ་བྱེ་བྲག་ཏུ་བཤད་པ་ལ། གཞི་དངོས་པོའི་གནས་
ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་པའི་ཚུལ་ལོ། །དང་པོ་
གཞི་དངོས་པོའི་གནས་ཚུལ་ལ། ལུས་ཀྱི་དངོས་པོ་གནས་ཚུལ། སེམས་ཀྱི་དངོས་
པོའི་གནས་ཚུལ། ལུས་སེམས་ཐུན་མོང་པའི་དངོས་པོའི་གནས་ཚུལ་དང་གསུམ།
དང་པོ་ལ། ལུས་རགས་པ། ཕྲ་བ། ཤིན་ཏུ་ཕྲ་བ་གསུམ། གཉིས་པ། སེམས་ཀྱི་
དངོས་པོའི་གནས་ཚུལ་ལ་ཡང་། སེམས་རགས་པ། ཕྲ་བ། ཤིན་ཏུ་ཕྲ་བ་དང་གསུམ།
གསུམ་པ་ལུས་སེམས་ཐུན་མོང་བའི་དངོས་པོའི་གནས་ཚུལ་ལ་ཡང་། རགས་པའི་
ལུས་སེམས་ཐུན་མོང་པའི་གནས་ཚུལདང་། ཕྲ་བའི་ལུས་སེམས་ཐུན་མོང་དུ་གནས་
པའི་ཚུལ་རྣམས་ཡོད་དེ། རིམ་པ་ལྔ་བསྡུས་པ་གསལ་བ་ལས། དངོས་པོའི་གནས་
ལུགས་ལམ་དང་ནི། །འབྲས་བུ་སྐྱེ་བའི་རིམ་པའོ། །དངོས་པོའི་གནས་ལུགས་གཉིས་
ཡིན་ཏེ། ལུས་དང་སེམས་ཀྱི་གནས་ཐབས་ལས། །ཐུན་མོང་དབྱེར་མེད་རིམ་ཞེས་
བྱ༑ ༑ཞེས་གསུངས་པའི་ཕྱིར། འོ་ན་གནས་ཚུལ་དེ་རྣམས་རེ་རེ་ནས་འཆད་ཚུལ་
ཇི་ལྟ་བུ་ཞེ་ན། འདི་ལ་གསུམ། ལུས་དང་སེམས་དང་ལུས་སེམས་ཐུན་མོང་པའི་
གནས་ཚུལ་ལོ། །དང་པོ་ལ། རགས་པ། ཕྲ་བ། ཤིན་ཏུ་ཕྲ་བ་དང་གསུམ་གྱི་དང་
པོ་ནི། ད་ལྟའི་རྣམ་སྨིན་གྱི་ཕུང་པོ་རགས་པ་འདི་ལྟ་བུ་ཡིན། གཉིས་པ་ནི། གནས་
པ་རྩ། གཡོ་བ་རླུང་། བཀོད་པ་བྱང་ཆུབ་ཀྱི་སེམས་ཀྱི་ཐིག་ལེ་དཀར་དམར་རྣམས་
ཡིན་པས། དེ་ཡང་རྫོགས་རིམ་གྱི་རྟོགས་པ་ཁྱད་པར་ཅན་རྒྱུད་ལ་བསྐྱེད་པར་བྱེད་པ་
ལ༑ རྡོ་རྗེའི་ལུས་ལ་གནད་དུ་བསྣུན་ཚུལ་དེ་ཤེས་དགོས། དེ་ལ་རྩ་རླུང་ཐིག་ལེ་
གསུམ་ཐོག་མར་ཆགས་ཚུལ་དང་། བར་དུ་གནས་ཚུལ། མཐར་འཇིག་ཚུལ་རྣམས་
ཤེས་དགོས་པ་ཡིན་པས། དང་པོ་ལ་ཐོག་མར་རྩ་ཆགས་ཚུལ། དེ་ནས་རླུང་ཆགས་
ཚུལ། དེ་ནས་ཐིག་ལེ་ཆགས་ཚུལ་རྣམས་བཤད་ན། དང་པོ་ནི། དགའ་བོ་མངལ་

འཇུག་གི་མདོ་ལ་སོགས་པ་ནས། ལུས་ཀྱི་མདུན་རྒྱབ་གཡས་གཡོན་ཏེ་ཕྱོགས་རེ་
རེར་རྩ་ཉི་ཁྲི་ནི་ཁྲི་རེ་ཆགས་པས་ལུས་ལ་རྩ་བརྒྱད་ཁྲི་ཡོད་པར་བཤད་ཀྱང༌། རྡོ་རྗེ་
ཕྲེང་བ་སོགས་བླ་མེད་ཀྱི་རྒྱུད་རྣམས་ལས་ལུས་ལ་རྩ་བདུན་ཁྲི་ཉིས་སྟོང་ཆགས་པར་
བཤད། ཁ་ཅིག རྩ་ཆགས་པའི་ཚེ་ལྟེ་བའི་རྩ་འཁོར་དང༌། ཐིག་ལེ་ཆགས་པའི་ཚེ་
རོ་རྐྱང་གི་ནང་དུ་ཐོག་མར་ཆགས་ཞེས་བཤད་ཀྱང་། དེ་མི་འཐད་ཅིང་རང་ལུགས་ལ་
རྩ་ཆགས་པ་ན་ཐོག་མར་སྙིང་གའི་རོ་རྐྱང་དབུ་མ་གསུམ་དང༌། ཕྱོགས་བཞིའི་རྩ་འདབ་
རྣམས་ཆགས། ཐིག་ལེ་ཡང་ཐོག་མར་སྙིང་གར་ཆགས་པ་ཡིན་ཏེ། བར་དོ་ཤི་བའི་
གནས་སྐབས་ཀྱི་རྣམ་ཤེས་ཕ་མ་གཉིས་ཀྱི་ཁུ་ཁྲག་གི་དབུས་སུ་ཐོག་མར་ཞུགས་པ་དེ།
ལུས་ཀྱི་སྙིང་ག་ནས་ཞུགས་པ་དང༌། མཐར་འཆི་བའི་ཚེ་ཡང་རྣམ་ཤེས་འཕོ་བ་ཐོག་
མར་སྙིང་ག་ནས་འཕོ་དགོས་པར་འཕགས་པ་ཐོགས་མེད། ཀླུ་སྒྲུབ་ཡབ་སྲས། བཤད་
རྒྱུད་རྡོ་རྗེ་ཕྲེང་བ། ཕྱག་ཆེན་ཐིག་ལེ་སོགས་ཐམས་ཅད་མཐུན་པར་འབྱུང་བའི་ཕྱིར་
རོ༑ །དེའི་ཚུལ་ཡང་རྣམ་ཤེས་ཕ་མ་གཉིས་ཀྱི་ཁུ་ཁྲག་གི་དྭངས་མ་གཉིས་ཀྱི་དབུས་
སུ་ཞུགས་པའི་ཚེ་རྣམ་ཤེས་དང་ཁུ་ཁྲག་འདྲེས་པ་དེ་ཕྱི་རོལ་ནས་གཏུམས་པའི་ཚུལ་
གྱིས་སྙིང་གར་དབུ་མ། གཡས་གཡོན་གཉིས་སུ་རོ་རྐྱང་གཉིས་ཏེ་གསུམ་དང་། དེ་
ལས་གྱེས་པའི་རྩ་འདབ་ཤར་གྱི་སུམ་སྐོར་མ། ལྷོའི་འདོད་མ། དབུ་མ་དང་ལྷན་
ཅིག་ཏུ་བདུད་བྲལ་མ། ནུབ་ཏུ་ཁྱིམ་མ། བྱང་དུ་གཏུམ་མོ་གསུམ་དུས་མཉམ་དུ་
ཆགས་པས། དེ་རྣམས་ལ་སྙིང་གར་ཐོག་མར་ཆགས་པའི་རྩ་བརྒྱད་ཅེས་བྱའོ། །དེ་
ནས་སྙིང་གའི་རོ་རྐྱང་དབུ་མ་གསུམ་གྱི་སྣེ་མོ་ཡས་མས་སུ་རིམ་གྱིས་གྱེས་ཤིང་། ལུས་
ཀྱི་སྟོད་སྨད་དུ་སོང་བ་ལས་རོ་རྐྱང་དབུ་མ་གསུམ་གྱི་ཡར་སྣེ་ལུས་ཀྱི་དབུས་དྲང་ཐད་
ནས་སོང་སྟེ་རྩེ་མོ་ཐོད་པའི་འོག་ནས་ཅུང་ཟད་གུག་ནས། དབུ་མ་མིག་གཉིས་ཀྱི་དབུས་
ཐད་དྲང་དང་རྩ་གཞན་གཉིས་ཀྱི་སྣེ་མོ་སྣ་བུག་གཉིས་ཀྱི་བུག་པའི་ཐད་ཙམ་དུ་སླེབས་

པ༑ མར་སྣ་སྐྱེས་པའི་རྟགས་ཀྱི་རྩེ་མོ་དང༌། བུད་མེད་ཀྱི་པདྨའི་རྩེ་དང་ཁད་ཆད་དུ་
ཡོད་ཅིང་། ཆ་ཤས་རེ་རྐང་མཐིལ་གཉིས་སུ་ཡང་ཡོད་པར་བཤད་དོ། །དབུ་མ་དང་
ལྷན་ཅིག་ཏུ་གནས་པའི་བདུད་བྲལ་མ་ནི་མར་སྣེ་ལྟེ་བའི་རྩ་འཁོར་ལ་ཟུག་ཅིང་། ཡར་
སྣེ་དབུ་མ་དང་མཉམ་དུ་སོང་བའི་མགྲིན་པའི་རྩ་འཁོར་གྱི་ཐད་ནས་ཅུང་ཟད་གུག་ཅིང་
ལྕེ་རྩེ་ལ་ཟུག་སྟེ་གནས་སོ། །སྤྱིར་སྙིང་གི་རྩ་ཞེས་པ་ཡང་སྲོག་རྩ་ཞེས་པ་འདི་ཡིན་
ལ༑ དེ་ཡང་སྒལ་ཚིགས་ཀྱི་ནང་ཕྱོགས་སུ་ལུས་ཀྱི་གཞུང་ཤིང་གི་ཚུལ་དུ་གནས་ཤིང་།
རོ་རྐྱང་དབུ་མ་གསུམ་སྲོག་རྩ་ལ་བརྟེན་པའི་ཚུལ་གྱིས་གནས་པ་ཡིན་ནོ། །རྩ་དེའི་
དབྱིབས་ནི་མགོ་བོའི་ཐད་དུ་གྲུ་གསུམ་གྱི་དབྱིབས་ཅན། མགྲིན་པའི་ཐད་དུ་གཞོན་
ནུ་མའི་ནུ་མ་ལྟ་བུ། སྙིང་གར་བའི་མིག་ལྟ་བུ། ལྟེ་བར་པདྨའི་དབྱིབས་ལྟ་བུ། གསང་
གནས་སུ་རྡོ་རྗེའི་དབྱིབས་ལྟ་བུ། ནོར་བུའི་རྩེ་མོར་ཟར་མའི་མེ་ཏོག་གི་དབྱིབས་ཅན་
དུ་ཡོད་དོ། །རྩ་འཁོར་རྣམས་ཆགས་ཚུལ་ནི། སྙིང་གའི་ཐད་ཀྱི་དབུ་མ་ལ་རོ་རྐྱང་
གཉིས་ཀྱིས་ལུ་གུ་རྒྱུད་དུ་འཁྱུད་བའི་མདུད་པ་གང་དུ་ཡོད་པའི་ཕྱོགས་བཞི་གསུམ་སྐོར་
མ༑ འདོད་མ། ཁྱིམ་མ། གཏུམ་མོ་རྣམས་རོ་རྐྱང་གཉིས་ཕུག་ནས་རྩ་བ་དབུ་མ་
ལ་ཟུག་པའི་ཚུལ་གྱིས་གནས། མཚམས་ཀྱི་རྩ་འདབ་རྣམས་ནི། ཤར་གྱི་སུམ་སྐོར་
མ་ལས་ཤར་ལྷོའི་རྩ་འདབ་དང་། ལྷོའི་འདོད་མ་ལས་ལྷོ་ནུབ་ཀྱི་རྩ་འདབ་དང་། ནུབ་
ཀྱི་ཁྱིམ་མ་ལས་ནུབ་བྱང་གི་རྩ་འདབ་དང་། བྱང་གི་གཏུམ་མོ་ལས་བྱང་ཤར་གྱི་རྩ་
འདབ་རྣམས་གྱེས་ཤིང་། དེ་རྣམས་ལ་སྙིང་ཁའི་རྩ་འདབ་བརྒྱད་དང་། ཐུན་ཚོད་བརྒྱད་
ཀྱི་རྩ་ཞེས་བྱ་ལ། དེའི་དབང་དུ་བྱས་ན་སྙིང་གའི་རྩ་འདབ་བརྒྱད། སྙིང་གར་ཐོག་
མར་ཆགས་པའི་རྩ་བརྒྱད་དོན་མི་གཅིག་བར་འགྲུབ་བོ། །སུམ་སྐོར་མ་ལ་སོགས་པའི་
ཕྱོགས་ཀྱི་རྩ་བཞི་ལས་ནི་ས་ཆུ་མེ་རླུང་སྟེ་འབྱུང་བ་བཞི་བབས་བས་འབྱུང་བའི་རྩ་ཞེས་
པ་དང་། མཚམས་ཀྱི་རྩ་བཞི་ལས་གཟུགས་དྲི་རོ་རེག་བྱ་བཞི་འབབས་པས་མཆོད་

པའི་རྩ་ཞེས་བཤད། ཡང་རྩ་འདབ་བརྒྱད་པོ་དེ་ལས་ཁུ་ཁྲག་བཤང་གཅི་བད་ཀན་ཏེ་
བདུད་རྩི་ལྔ་འབབ་པར་བཤད་པ་ཡང་ཡོད་ལ། ཡང་རྩ་བརྒྱད་པོ་རེ་རེའི་ནང་ནས། གཙོ་
བོར་རླུང་འབབ་པ། ཁྲག་འབབ་པ། ཁུ་བ་འབབ་པ་གསུམ་གསུམ་དུ་གྱེས་ཏེ་ལུས་
ཀྱི་གནས་ཉེར་བཞིའི་རྩ་རྣམས་ཆགས་པ་ཡིན་ནོ། །གནས་ཉེར་བཞི་པོ་དེའི་རྩ་གང་
ལ་རྩེ་བ་མ། ལྟག་པར་གཡོན་པ་མ། རྣ་བ་གཡོན་ལ་ཐུང་དུ་མ། མིག་གཉིས་ཀྱི་
དབུས་སུ་རུས་སྦལ་སྐྱེས་མ། མིག་གཉིས་ལ་སྒོ་བ་མ། ཕྲག་པ་གཉིས་ལ་དབང་མ་
སྟེ༑ དེ་བརྒྱད་ལས་རླུང་གཙོ་བོར་འབབ་པས་ཐུགས་ཀྱི་རྩ་ཞེས་བྱ། མཆན་ཁུང་གཉིས་
ལ་སྐྱོན་ལྡན་མ། ནུ་མ་གཉིས་ལ་འཇུག་མ། སྙིང་ལ་གཞོལ་མ། ལྟེ་བར་རྒྱུ་མ་མ།
སྣ་རྩེར་མཚན་མོ་མ། ཁ་ལ་བསིལ་སྦྱིན་མ། མགྲིན་པར་ཚ་བ་མ། འབྲས་བུ་གཉིས་
ལ་རང་མ། བརྒྱད་པོ་དེ་ལས་ཁྲག་གཙོ་བོར་འབབ་པས་གསུང་གི་རྩ་ཞེས་བྱ། རྟགས་
ཀྱི་རྩེར་ཤིན་ཏུ་བཟང་མོ། བཤང་ལམ་ན་གཅི་བ་མ། བར་གཉིས་ལ་རྒྱུད་སྦྱིན་མ།
བྱིན་པ་གཉིས་ལ་སྦྱོར་བྲལ་མ། སོར་མོ་བཅུ་དྲུག་ལ་དུ་གུ་མ། བོལ་གོང་གཉིས་
ལ་ཁུ་བ་མ། མཐེ་བོང་བཞི་ལ་ཚེད་བ་མ། པུས་མོ་གཉིས་ལ་ཡིད་བཟང་མ། ཞེས་
པའི་རྩ་གནས་ལ། དེ་བརྒྱད་ལས་གཙོ་བོར་བྱང་སེམས་དཀར་པོ་འབབ་པས་སྐུའི་རྩ་
ཞེས་བྱ། དེ་རྣམས་ཀྱི་སྟེང་དུ་སྙིང་གར་ཐོག་མར་ཆགས་པའི་རྩ་བསྣན་པས་རྩའི་གཙོ་
བོ་སུམ་ཅུ་རྩ་གཉིས་ཞེས་བྱའོ། །གནས་ཉེར་བཞིའི་རྩ་དེ་རྣམས་ལས་ཁུ་བ་ཁྲག་རླུང་
རྣམས་གཙོ་བོར་འབབ་པའི་རྩ་གསུམ་གསུམ་དུ་གྱེས་པ་ལས་རྩ་བདུན་ཅུ་རྩ་གཉིས། དེ་
རེ་རེ་ལ་རྒྱུན་སྟོང་སྟོང་དུ་ཕྱེ་བ་ལས་རྩ་སྟོང་ཕྲག་བདུན་ཅུ་རྩ་གཉིས་ཡོད་པར་བཤད་
པ་ཡིན་ནོ། །སྟོང་ཕྲག་བདུན་ཅུ་རྩ་གཉིས་པོ་དེ་ལ། སྟོང་ཕྲག་ཉེར་བཞི་བ་ཚན་པ་
གསུམ་དུ་ཕྱེ་བའི་ཚན་པ་གཅིག་ལས་ཁུ་བ་འབབ་པའི་སྐུའི་རྩ་དང་། ཚན་པ་གཅིག་

ལས་ཁྲག་འབབ་པའི་གསུང་གི་རྩ་དང་། ཚན་པ་གཅིག་ལས་རླུང་གཙོ་བོར་འབབ་པའི་
ཆ་ནས་ཐུགས་ཀྱི་རྩ་ཞེས་བཤད་པ་ཡིན་ཏེ། རྡོ་རྗེ་ཕྲེང་བ་ལས། ལ་ལ་ནཱ་དང་ར་ས་
ན༑ ༑ཨ་བ་དྷཱ་ཏིའི་ཞེས་བྱའི་མིང་། །དེ་རྣམས་སྤྲོ་བའི་སྦྱོར་བ་ཡིས། །རིམ་གྱིས་
ཐུན་ནི་བརྒྱད་དུ་འགྱུར། །གསུམ་པོ་ཉི་ཤུ་རྩ་བཞིར་འགྲོ། །དེ་ལ་འཁོར་ལོ་གསུམ་
དབྱེ་བའི། །རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱི་ནི། །གསུམ་
དབྱེ་བདུན་ཅུ་རྩ་གཉིས་གསལ། །རེ་རེ་སྟོང་སྟོང་རབ་ཕྱེ་བས། །སོ་སོར་སྤྲོ་བའི་
བདག་ཉིད་ཀྱིས། །སྟོང་ཕྲག་བདུན་ཅུ་རྩ་གཉིས་ནི། །རྩ་རྣམས་ཀྱི་ནི་གྲངས་ཞེས་
བྱ༑ ༑ཞེས་གསུངས་པ་ཡིན་པའི་ཕྱིར། གནས་ཉེར་བཞིའི་རྩ་རྣམས་བརྒྱད་ཚན་པ་
གསུམ་དུ་ཕྱེ་བའི་ཚན་པ་རེ་རེ་ལ་སྐུ་གསུང་ཐུགས་ཀྱི་རྩ་ཞེས་བྱ་བ་ནི་གོང་དུ་བཤད་ཟིན་
ལ༑ བྱང་སེམས་དཀར་པོ་འབབ་པའི་རྩ་ལ་ལུས་ཀྱི་རྩ་དང་སྙིང་སྟོབས་ཀྱི་རྩ་དང་། བྱང་
སེམས་དམར་པོ་འབབས་པའི་རྩ་ལ་ངག་གི་རྩ་དང་རྡུལ་གྱི་རྩ་དང་། རླུང་འབབས་པའི་
རྩ་ལ་ཡིད་ཀྱི་རྩ་དང་མུན་པའི་རྩ་ཞེས་བཤད་པ་ཡིན་ཏེ། དཔལ་སཾ་བྷུ་ཊ་ལས། སྙིང་
སྟོབས་རྡུལ་ཏེ་ལུས་དང་ངག །མུན་པ་སེམས་ཀྱི་རང་བཞིན་ནོ། །ཞེས་གསུངས་
པའི་ཕྱིར། རྩ་རྣམས་ཀྱི་མིང་གི་རྣམ་གྲངས་ནི། དབུ་མ་ཨ་ཝ་དྷུ་ཏི། སྒྲ་གཅན།
གཉིས་སྤངས་ཀྱི་རྩ། མུན་པའི་རྩ། ཡིད་ཀྱི་རྩ། ཐུགས་ཀྱི་རྩ་ཞེས་པ་རྣམས་མིང་
གི་རྣམ་གྲངས་དང་། རོ་མ། ར་ས་ན། འཛིན་པའི་རྩ། ཉི་མའི་རྩ། རྡུལ་གྱི་རྩ།
ངག་གི་རྩ། གཡས་ཀྱི་རྩ། ཐབས་ཀྱི་རྩ་ཞེས་པ་རྣམས་མིང་གི་རྣམ་གྲངས་དང་། རྐྱང་
མ༑ ལ་ལ་ནཱ། གཟུང་བའི་རྩ། ཟླ་བའི་རྩ། སྙིང་སྟོབས་ཀྱི་རྩ། སྐུའི་རྩ། གཡོན་
གྱི་རྩ། ཤེས་རབ་ཀྱི་རྩ་ཞེས་པ་རྣམས་ཀྱང་མིང་གི་རྣམ་གྲངས་ཡིན་ནོ། །འོ་ན་རོ་མ་
ལ་འཛིན་པའི་རྩ་ཞེས་པ་དང་། རྐྱང་མ་ལ་གཟུང་བའི་རྩ་ཞེས་པ་དང༌། དབུ་མ་ལ་
གཉིས་སྤངས་ཀྱི་རྩ་ཞེས་བརྗོད་པའི་རྒྱུ་མཚན་ཅི་ཡིན་ཞེ་ན། ཡིད་ཤེས་བཞོན་པའི་

རླུང་དང་བཅས་པ་རོ་མའི་ནང་ནས་བྱུང་སྟེ་ཡུལ་འཛིན་པའི་བྱ་བ་བྱེད་ཅིང་། ཡུལ་བཟུང་
ནས་རྐྱང་མའི་ནང་དུ་འཇུག་པར་བྱེད་པས་ན། རོ་མ་ལ་འཛིན་པའི་རྩ་དང༌། རྐྱང་མ་
ལ་གཟུང་བའི་རྩ་ཞེས་བྱ་ལ། རོ་རྐྱང་གཉིས་ཀྱི་རླུང་དབུ་མར་ཐིམ་པའི་དབང་གིས་
གཟུང་འཛིན་གཉིས་སྣང་རགས་པ་མཐའ་དག་ལོག་པར་འགྱུར་བས། དབུ་མ་ལ་གཉིས་
སྤངས་ཀྱི་རྩ་ཞེས་བཤད་པ་ཡིན་ནོ། །ཚད་ལྡན་གྱི་གཞུང་མང་པོར། རོ་མ་ཐབས་ཀྱི་
རྩ་དང་། རྐྱང་མ་ཤེས་རབ་ཀྱི་རྩར་གསུངས་པ་དང་། ཀྱེ་རྡོར་བརྟག་པ་གཉིས་པ་ལས་
རྐྱང་མ་ལ་ཐབས་ཀྱི་རྩ་དང་། རོ་མ་ལ་ཤེས་རབ་ཀྱི་རྩར་གསུངས་པ་ཇི་ལྟར་ཡིན་ཞེ་
ན་གཞུང་འགའ་ཞིག་ལས་གསུངས་པ་ནི། རོ་མ་གཡས་ཀྱི་རྩ་ཡིན་པ་དང་། རྐྱང་
མ་གཡོན་གྱི་རྩ་ཡིན་པ་ལ་དགོངས་ལ། ཀྱེ་རྡོར་ལས་དེ་ལས་ལྡོག་སྟེ་གསུངས་པ་
ནི༑ རོ་མའི་ནང་ནས་ཁམས་དམར་པོ་འབབ། རྐྱང་མའི་ནང་ནས་ཁམས་དཀར་པོ་
འབབ་པའི་ཆ་ནས་བཤད་པ་ཡིན་པས་འགལ་བ་མེད་དོ། །རོ་མའི་ཁ་སྟེང་དང་རྐྱང་མའི་
ཁ་འོག་ཏུ་བཤད་པ་ཇི་ལྟར་ཡིན་ཞེ་ན། རོ་མས་མགྲིན་པའི་ཐད་ནས་སྐྱེས་པ་ལ་སྟེང་
དུ་ཁྲག་འཕེན་འཛིན་གྱི་བྱ་བ་བྱེད་ཅིང་། རྐྱང་མ་ལྟེ་བའི་ཕྱོགས་ནས་འོག་ཏུ་ཁུ་བ་འཕེན་
འཛིན་གྱི་བྱ་བ་བྱེད་པས་དེ་ལྟར་བཤད་པ་ཡིན་གྱི། སྤྱིར་ནི་རྩ་གཉིས་གའི་སྟེང་ཕྱོགས་
དང་འོག་ཕྱོགས་གཉིས་ཀར་བུག་པ་རེ་ནི་ཡོད་དོ། དེ་ཡང་རོ་རྐྱང་གཉིས་ནས་ཁུ་ཁྲག་
འཕེན་འཛིན་གྱི་བྱ་བ་ཇི་ལྟར་བྱེད་པ་ནི། ཁ་སྦྱོར་ལས། མགྲིན་པ་ནས་བརྩམས་གཡོན་
པའི་རྩར། །ལོངས་སྤྱོད་རྫོགས་པའི་སྐུ་ཅན་མ། །ལྟེ་བའི་ནང་དུ་ངལ་གསོ་ཞིང༌།།
ཁ་ནི་འོག་ཏུ་མྱོས་བྱེད་འབབ། །ཅེས་རྐྱང་མའི་རྩ་ནས་ཁུ་བ་འཕེན་འཛིན་བྱེད་པར།
གང་ཞིག་ལྟེ་བ་ལས་སྟེང་རྩ། །དེ་བཞིན་ཁ་ནི་སྟེང་དུ་འབབ། །མགྲིན་པའི་ནང་དུ་
ངལ་གསོ་ཞིང་། །དེ་བཞིན་ཁ་ནི་སྟེང་དུ་འབབ། །ཅེས་གསུངས་པ་ཡིན་ནོ། །རྩ་
དེ་རྣམས་ཀྱི་ནང་ནས། སྤྱི་བོ་བདེ་ཆེན་གྱི་འཁོར་ལོ་རྩ་འདབ་སོ་གཉིས། མགྲིན་པ་

ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད།
ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རེ་བཞི་ཡོད་པ་རྣམས་གཙོ་བོ་དང་། དེ་རྣམས་
ཀྱི་ནང་ནས་ཀྱང་གནས་ཉེར་བཞིའི་རྩ་དང༌། སྙིང་གར་ཐོག་མར་ཆགས་པའི་རྩ་རྣམས་
གཙོ་བོ་དང་། དེའི་ནང་ནས་ཀྱང་རྩ་རོ་རྐྱང་དབུ་མ་གསུམ་གཙོ་བོ་ཡིན་ཏེ། རྩ་ཡི་
གཙོ་བོ་བརྒྱ་ཉི་ཤུ། །ཞེས་པ་དང༌། གནས་ཉེར་བཞིའི་རྩ་རྣམས་ཀྱིས་སྐྲ་དང་བ་སྤུ་
སེན་མོ་སོགས་ཀྱི་རྒྱུ་བྱེད། རོ་རྐྱང་དབུ་མ་གསུམ་གྱིས་རླུང་དང་རྣམ་པར་ཤེས་པའི་
རྟེན་བྱེད། རྩ་གཞན་རྣམས་ཀྱང་དེ་གསུམ་ལ་བརྟེན་ནས་སྐྱེ་དགོས་པའི་ཕྱིར་ཏེ། ཁ་
སྦྱོར་ལས། འཁོར་ལོ་བཞི་ཡིས་རབ་དབྱེ་བས། །བརྒྱ་ཕྲག་གཅིག་དང་ཉི་ཤུས་ལྷག།
བྱང་ཆུབ་སེམས་ཀྱི་རང་བཞིན་རྩ། །སུམ་ཅུ་རྩ་གཉིས་དམ་པ་ཡིན། །ཞེས་པས་འཁོར་
སུམ་ཅུ་རྩ་གཉིས་རྩ་ཡི་གཙོ་བོ་ཡིན་པར་བཤད། སྡོམ་འབྱུང་ལས།
གྲྭ་སིན་དྷུར་གནས་འཇུག་བཞིན། །ཞེས་གསུངས་པས། རོ་རྐྱང་དབུ་མ་གསུམ་རྩ་
པའི་ཚེ་ཐོག་མར་སྙིང་གའི་རོ་རྐྱང་དབུ་མ་གསུམ། ཤར་གྱི་སུམ་བསྐོར་མ། ལྷོར་
འདོད་མ་སྟེ་ལྔ་དང་པོར་སྐྱེས། དེ་རྗེས་སུ་ནུབ་ཀྱི་ཁྱིམ་མ། བྱང་དུ་གཏུམ་མོ། དབུ་
མ་དང་ལྷན་ཅིག་ཏུ་སྡུད་བྲལ་མ་ཆགས་ཞེས་པའི་ཁུངས་ཇི་ལྟར་ཡོད་ཟེར་ན། མན་
བོ་རོ་རྐྱང་དབུ་མ་གསུམ། རོ་མ་གཡས་དང༌། རྐྱང་མ་གཡོན་དང་། ཨ་ཝ་དྷཱ་ཏི་
དབུས་སུ་གནས་པར་གསུངས་པ་ནི། དང་པོར་ཆགས་པའི་ཚེ་ལྟེ་བའི་གོང་འོག་གཉིས་

ཀར་དེ་ལྟར་ཡོད་མོད། ལུས་རིམ་གྱིས་གྲུབ་སྟེ།རྩ་ནང་གི་ཐིག་ལེ་ཆགས་ནས་ནི
ལྟེ་བའི་གོང་གི་གནས་ལུགས་སྔོན་མ་དང་འདྲ་ཡང་། ལྟེ་བའི་འོག་ནས་རྐྱང་མ་དབུས་
འཛིན་གྱི་བྱ་བ་བྱེད་ཅིང༌། ཁྱད་པར་སྐྱེས་པ་ལ་བྱང་སེམས་དཀར་པོ་འཕེན་འཛིན་གྱི་
བྱ་བ་བྱེད། དབུ་མ་གཡས་སུ་འཁྱོགས་ཏེ་རྟགས་ཀྱི་རྩེའི་བར་དུ་སོང་སྟེ། སྐྱེས་པ
ལ་ཁུ་བ་འཕེན་འཛིན་གྱི་བྱ་བ་བྱེད། ཅེས་བཤད་འདུག་ཀྱང༌། ལམ་དུས་ལ་དགོངས་
པ་འདྲ་བ་སྟེ། དེའི་ཁུངས་ནི། སྡོམ་འབྱུང་ལས། རྐྱང་མ་རོ་མ་ལོགས་གཉིས་སུ།
ཡི་གཟུགས་བརྙན་ལ། །ཞེས་སོགས་གསུངས། འོ་ན་རྩ་གསུམ་པོ་དེ་ལས་ཁུ་ཁྲག་
ནས་ཁྲག་འབབ་པ་ཡིན་ལ། ལམ་བསྒོམ་སྟོབས་ཀྱིས་གཡས་གཡོན་གྱི་རླུང་གཉིས་
དབུ་མའི་ནང་དུ་སྡུད་པའི་ཚེ་གཉིས་སྣང་གི་སྤྲོས་པ་རགས་པ་མཐའ་དག་ལོག་པས།
མི་རྟོག་པའི་ཆོས་ཀྱི་དབྱིངས་ཉིད་དུ་སྡུད་པ་ཡིན་ཞིང་། རྩ་དེ་རྣམས་ཀྱི་མིང་། རྐྱང་
མ་ལ་སྙིང་སྟོབས་དང་། སྐུའི་རྩ་ཞེས་པ་དང་། རོ་མ་ལ་རྡུལ་དང༌། ངག་གི་རྩ་
ཞེས་པ་དང༌། དབུ་མ་ལ། མུན་པ་དང་། སེམས་ཀྱི་རྩ་ཞེས་བྱ་བ་རྣམས་ལ་ཡང་
ཁུངས་ཡོད་དེ། ཁ་སྦྱོར་ལས། རྩ་གཉིས་སྐྱེ་གནས་དབུས་སུ་ནི། །གཡོན་དང་
གཡས་དང་དེ་བཞིན་དུ། །གཡོན་དུ་ཁུ་བ་རྣམས་ཤེས་བྱ། །གཡས་པ་ནས་ནི་ཁྲག་
ཉིད་དེ། །དེ་ཡིས་ཕན་ཚུན་བསྡུ་བ་ཡང་། །ཆོས་ཀྱི་དབྱིངས་ཉིད་སྡུད་པ་ཡིན། །སྙིང་

སྟོབས་སྐུ་དང་རྡུལ་ངག་བཅས། །མུན་པ་སེམས་ཀྱི་རང་བཞིན་ནོ། །ཞེས་པ་དང་།
དང་སྙིང་སྟོབས་ཞེས་བྱ་བ་དང་། ཟླ་བ་འབབ་པའི་ཕྱིར་དུ་ལུས་ཀྱི་དང་། སྙིང་སྟོབས་
ཀྱི་དང༌། ཟླ་བའི་དང༌། ཁམས་ཀྱི་རྩ་ཞེས་ཐ་སྙད་བྱ་སྟེ་ལམ་དུ་ཡང་ངོ༌། །ཞེས་
འབབ་པའི་ཕྱིར་ངག་གི་དང་། ཉི་མའི་དང་། ཤེར་རབ་ཀྱི་རྩ་ཞེས་པ་སྟེ། ཕལ་ཆེར་
རོ་མ་ཞེས་དང་། ཨ་ཝ་དྷ ཏི ་ནས། ཤས་ཆེར་ཁུ་ཁྲག་དང་། སེམས་དཔའ་དང་།
མུན་པ་དང་། སྒྲ་གཅན་འབབ་པའི་ཕྱིར་སེམས་ཀྱི་དང༌། མུན་པའི་དང༌། མ་ནིང་
གི་རྩ་ཞེས་གསུངས་པའི་ཕྱིར། དེ་ནི་ལམ་དུས་ལ་དགོངས་པ་ཡིན་ནོ། །དེས་རྩ་
དེ་ལས་སྣ་སྒོར་འབྱུང་འཇུག་བྱེད་པའི་སྲོག་འཛིན་གྱི་རླུང་རགས་པ་སྐྱེ། དེའི་ཚེ་མངལ་
རླུང་སྐྱེ། དེའི་ཚེ་སེམས་ཅན་དེའི་ལུས་འབུར་པོ་ལྔ་དོད་པ་རུས་སྦལ་གྱི་དབྱིབས་སུ་
ཡོད། ཟླ་བ་གསུམ་པ་ལ་ཐུར་སེལ་གྱི་རླུང་ལས་མཉམ་གནས་ཀྱི་རླུང་སྐྱེ། དེའི་ཚེ་
སེམས་ཅན་དེའི་ལུས་འབུར་པོ་ལྔ་དོད་པ་ལ་སྟོད་ཅུང་ཟད་སྒྱུར་བ་ཕག་རྒོད་ཀྱི་དབྱིབས་
སུ་ཡོད། ཟླ་བ་བཞི་པ་ལ་མཉམ་གནས་ཀྱི་རླུང་དེ་ལས་གྱེན་རྒྱུའི་རླུང་སྐྱེ། དེའི་ཚེ་
སེམས་ཅན་དེའི་ལུས་སྟོད་ཅུང་ཟད་རྒྱས་པ་སེང་གེའི་རྣམ་པ་ལྟ་བུར་ཡོད། ཟླ་བ་ལྔ་
པ་ལ་གྱེན་རྒྱུའི་རླུང་དེ་ལས་ཁྱབ་བྱེད་ཀྱི་རླུང་སྐྱེ། དེའི་ཚེ་སེམས་ཅན་དེའི་ལུས་མིའུ་
ཐུང་གི་དབྱིབས་ཅན་དུ་ཡོད། ཟླ་བ་དྲུག་པ་ལ་མིག་གི་སྒོར་རྒྱུ་བའི་རླུང་ཀླུ་དང་འབྱུང་

བ་ས་སྐྱེ། ཟླ་བ་བདུན་པ་ལ་རྣ་བའི་སྒོར་རྒྱུ་བའི་རླུང་རུས་སྦལ་དང་འབྱུང་བ་ཆུ་སྐྱེ།
ཟླ་བ་བརྒྱད་པ་ལ་སྣ་སྒོར་རྒྱུ་བའི་རླུང་རྩང་པ་དང་འབྱུང་བ་མེ་སྐྱེ། ཟླ་བ་དགུ་པ་ལ་
ལྕེའི་སྒོར་རྒྱུ་བའི་རླུང་ལྷ་སྦྱིན་དང་འབྱུང་བ་རླུང་སྐྱེ། ཟླ་བ་བཅུ་པ་ལ་ལུས་ལ་རྒྱུ་བའི་
རླུང་གཞུ་ལས་རྒྱལ་དང་འབྱུང་བ་ནམ་མཁའི་ཁམས་སྐྱེ། འབྱུང་བ་དེ་རྣམས་ནི་རྣམ་
ནོ༑ ༑ཕྲ་བའི་འབྱུང་བ་རྣམས་ནི་མངལ་དུ་ཉིང་མཚམས་སྦྱར་བའི་མེར་མེར་སོགས་
ཀྱི་དུས་ནས་ཀྱང་ཡོད་དོ། །གསུམ་པ་ཐིག་ལེ་ཆགས་ཚུལ་ནི། ཕ་མ་གཉིས་ལས་
ཐོབ་པའི་ཁམས་དཀར་དམར་གྱི་དྭངས་མ་བར་དོ་ཤི་བའི་འོད་གསལ་གྱི་རིགས་འདྲ་ཕྱི་
མ་གཅིག་ཏུ་འདྲེས་པའི་ཐེག་ལེ་དེ། སྙིང་གའི་རྩ་མདུད་ཀྱི་དྷ ་ཏཱིའི་ནང་གི་སྦུབས་
སྟོང་ཅུང་ཟད་ཡོད་པ་དེའི་ནང་ན་གནས་ཤིང༌། དེའི་མིང་ལ་ནི་མི་ཤིགས་པའི་ཐིག་
ལེ༑ ལྷན་སྐྱེས་ཀྱི་ཐེག་ལེ། ཡེ་ཤིས་ཀྱི་ཐིག་ལེ་ཞེས་གྲགས་པ་ཡིན་ནོ། །དེ་ནི་
ཟུངས་བཅུ་དྲུག་གི་ནང་ནས་གཙོ་བོ་དང་། གཞན་རྣམས་དེའི་རྣམ་འགྱུར་ཙམ་ཡིན་
ནོ༑ ༑རླུང་དང་གཏུམ་མོ་སོགས་ཀྱི་རྣལ་འབྱོར་ལ་བརྟེན་ནས་ལྟེ་བའི་དམར་ཆ་དང་།
སྤྱི་བོའི་བྱང་སེམས་ཡས་མས་སུ་འཕོ་འཇུག་བྱེད་པ་སྲིད་ཀྱང་། སྙིང་གའི་མི་ཤིགས་
པའི་ཐིག་ལེ་ནི། འཆི་བའི་ཚེ་མ་གཏོགས་འཕོ་འཇུག་བྱེད་པ་མི་སྲིད་དོ། །དེ་ལྟར་
མི་ཤིགས་པའི་དེ་ལ། ཇི་སྲིད་འཚོ་བའི་བར་དུ་མི་ཤིགས་པ་གཅིག་དང་། དུས་ནམ་
གྱི་ཚེ་ཡང་མི་ཤིགས་པ་གཅིག་སྟེ་གཉིས་སུ་ཡོད་པས། ཐིག་ལེ་མི་ཤིགས་པ་དེ་ནི་
དང་པོ། རླུང་སེམས་མི་ཤིགས་པ་དེ་ནི་གཉིས་པ་ཡིན་ཞིང་། འདི་ལ་རྗེ་ནོར་བཟང་
པས། བྱང་སེམས་མི་ཤིགས་པའི་ཐིག་ལེ་དེ་ལའང་དུས་ནམ་དུ་ཡང་མི་ཤིགས་པ་གཅིག་
ཡོད་གསུངས། སྙིང་གའི་ཕ་ལས་ཐོབ་པའི་ཁམས་དཀར་པོ་དེ་ལས་སྤྱི་བོར་རྩ་འཁོར་
གྱི་ནང་དུ་ཁམས་དཀར་པོའི་ཆ་ཤས་ཤིག་ཆད་དེ་གནས་ཤིང༌། དེ་ལས་ལུས་ཀྱི་གནས་

གཞན་རྣམས་ཀྱི་ཐིག་ལེ་དཀར་པོ་རྣམས་དངོས་བརྒྱུད་ཅི་རིགས་པའི་སྒོ་ནས་འཕེལ་པར་
བྱེད། སྙིང་གའི་ཁམས་དམར་པོ་དེ་ལས་ཐིག་ལེ་དམར་པོའི་ཆ་ཤས་ཤིག་ལྟེ་བའི་རྩ་
འཁོར་གྱི་ནང་དུ་སོང་སྟེ་ཐོག་མར་ལྟེ་བའི་ཁམས་དམར་པོར་འཕེལ་ཞིང༌། དེ་ནས་
རིམ་གྱིས་ལུས་ཀྱི་གནས་གཞན་རྣམས་ཀྱི་ཁམས་དམར་པོ་རྣམས་འཕེལ་བར་བྱེད། སྤྱི་
བོ༑ དཔྲལ་བ། དྷུ་ཏིའི་མར་སྣ། ནོར་བུའི་དབུས་རྣམས་ནི་ཁམས་དཀར་པོ་འཕེལ་
བའི་གནས་དང་ཁྱད་པར་སྤྱི་བོ་བདེ་ཆེན་ཀྱི་འཁོར་ལོ་ཁམས་དཀར་པོ་འཕེལ་བའི་གནས་
ཀྱི་གཙོ་བོ་ཡིན། ཁམས་དཀར་པོ་དེ་གཏུམ་མོ་སོགས་སྦར་བའི་ཚེ་སྐྱེ་བ་ཡིན་གྱི། སྣོད་
དུ་ཆུ་བླུགས་པ་ལྟ་བུ་ནི་མ་ཡིན་ནོ། །མགྲིན་པ། ལྟེ་བ། གསང་གནས་རྣམས་ནི།
ཁམས་དམར་པོ་འཕེལ་བའི་གནས་དང༌། དེའི་ནང་ནས་ལྟེ་བ་སྤྲུལ་བའི་འཁོར་ལོ་ནི།
ཁམས་དམར་པོ་འཕེལ་བའི་གནས་ཀྱི་གཙོ་བོ་ཡིན་ཞིང་། སྙིང་ག་ཆོས་ཀྱི་འཁོར་ལོ་
ནི་ཁམས་དཀར་དམར་ཆ་མཉམ་དུ་འཕེལ་བའི་གནས་ཡིན་ནོ། །ཡང་སྟོད་ཀྱི་རླུང་
རྣམས་སྙིང་ག་དང་། ལུས་ཀྱི་སྨད་ཀྱི་རླུང་རྣམས་ནོར་བུའི་དབུས་སུ་འདུ་ཕུལ་ཆེ་བའི་
རིང་ལ་རྨི་ལམ་མེད་པའི་གཉིད་འཐུག་པོ་འབྱུང་བས། གཉིད་འཐུག་པོ་བསྐྱེད་པའི་
ཐུགས་ཀྱི་ཐེག་ལེ་དང་། སྟོད་ཀྱི་རླུང་རྣམས་མགྲིན་པ་དང༌། སྨད་ཀྱི་རླུང་རྣམས་
གསང་གནས་སུ་འདུས་པ་ན་རྨི་ལམ་འཆར་བས། རྨི་ལམ་བསྐྱེད་པའི་གསུང་གི་ཐིག་
ལེ་དང་། ཡང་སྟོད་ཀྱི་རླུང་རྣམས་དཔྲལ་བ་དང་། སྨད་ཀྱི་རླུང་རྣམས་ལྟེ་བར་སླེབས་
པ་ན་གཉིད་སད་པ་འབྱུང་བས། དེ་གཉིས་ན་སད་པ་སྐྱེ་བའི་སྐུའི་ཐིག་ལེ་དང༌། ལྟེ་
བ་ཡན་ཆད་དུ་བྱང་སེམས་བབས་པ་ལས་ལྟེ་བ་ལས་བརྩམས་ཏེ་གསང་གནས་སོགས་
ལ་བྱང་སེམས་བབས་པ་བདེ་བ་ལྷག་པར་ཆེ་བ་ཞིག་འབྱུང་པས། ལྟེ་བ་དང་གསང་གནས་
གཉིས་ན་བཞི་པའི་གནས་སྐབས་བསྐྱེད་པའི་ཡེ་ཤེས་ཀྱི་ཐིག་ལེ་ཡོད་དོ། །གཉིས་
པ་བར་དུ་གནས་ནས། མཐར་འཇིག་པའི་ཚུལ་ནི། རྩ་རླུང་ཐིག་ལེ་རྣམས་ཐོག་མར་

སྙིང་ག་ནས་ཆགས་པ་ཡིན་པས། མཐར་འཆི་བའི་ཚེ་ཡང་སྙིང་གར་སྡུད་པ་ཡིན་པ་
ནི་སྔར་བཤད་ཟིན་ཏོ། །གསུམ་པ་ལུས་ཤིན་ཏུ་ཕྲ་བ་ནི་རང་བཞིན་བརྒྱད་ཅུའི་རྟོག་པའི་
བཞོན་པའི་རླུང་རྣམས་སྣང་བ་ལ་ཐིམ་ནས། སྣང་མཆེད་ཐོབ་གསུམ་གྱི་བཞོན་པའི་
རླུང་ཕྲ་བ་རྣམས་དང་། ཁྱད་པར་དུ་ཐམས་ཅད་སྟོང་པ་འོད་གསལ་གྱི་དུས་ཀྱི་རླུང་འོད་
ཟེར་ལྔ་པ་རྣམས་ཡིན་ནོ། །གཉིས་པ་སེམས་ཀྱི་དངོས་པོའི་གནས་ཚུལ་གསུམ་ལས།
དང་པོ་རགས་པ་ནི། མིག་གི་རྣམ་པར་ཤེས་པ་སོགས་སྒོ་ལྔའི་དབང་ཤེས་ལྟ་བུ་ཡིན།
གཉིས་པ་ཕྲ་བ་ནི། རྩ་ཉོན་དྲུག ཉེ་ཉོན་ཉི་ཤུ་སོགས་སེམས་བྱུང་ལྔ་བཅུ་རྩ་གཅིག་
དང༌། རང་བཞིན་བརྒྱད་ཅུའི་རྟོག་པ་རྣམས་ཡིན་ནོ། །དེ་ཡང་སེམས་བྱུང་ལྔ་བཅུ་
རྩ་གཅིག་ནི། ཀུན་འགྲོ་ལྔ་། ཡུལ་ངེས་ལྔ་། དགེ་པ་བཅུ་གཅིག རྩ་ཉོན་དྲུག ཉེ་
ཉོན་ཉི་ཤུ། གཞན་འགྱུར་བཞི་རྣམས་ཡིན་ལ། འོ་ན་ཀུན་འགྲོ་ལྔ་གང་ཡིན་ཞེ་ན།
ཚོར་བ། འདུ་ཤེས། སེམས་པ། ཡིད་བྱེད། རེག་པ་སྟེ་ལྔའོ། །ཡུལ་ངེས་ལྔ་ནི།
འདུན་པ། མོས་པ། དྲན་པ། ཏིང་འཛིན། ཤེས་རབ་སྟེ་ལྔའོ། །དགེ་བ་བཅུ་གཅིག་
ནི༑ དད་པ། ངོ་ཚ་ཤེས་པ། ཁྲེལ་ཡོད་པ། མ་ཆགས་པ། ཞེ་སྡང་མེད་པ། གཏི་
མུག་མེད་པ། བརྩོན་འགྲུས། བག་ཡོད་པ། ཤིན་ཏུ་སྦྱངས་པ། འདུ་བྱེད་བཏང་
སྙོམས། རྣམ་པར་མི་འཚེ་བ་རྣམས་སོ། །རྩ་ཉོན་དྲུག་ནི། འདོད་ཆགས། ཁོང་ཁྲོ།
ང་རྒྱལ། ཉོན་མོངས་ཅན་ཀྱི་མ་རིག་པ། ལོག་ལྟ། ཐེ་ཚོམ་ཉོན་མོངས་ཅན་རྣམས་
སོ༑ ༑ཉེ་ཉོན་ཉི་ཤུ་ནི། ཁྲོ་བ། འཁོན་འཛིན། ཉེས་པ་འཆབ་པ། འཚིག་པ། ཕྲག་
དོག སེར་སྣ། གཡོ། སྒྲ། རྒྱགས་པ། རྣམ་པར་འཚེ་བ། ངོ་ཚ་མེད་པ། ཁྲེལ་
མེད་པ། རྨུགས་པ། རྒོད་པ། མ་དད་པ། ལེ་ལོ། བག་མེད་པ། བརྗེད་ངས་པ།
ཤེས་བཞིན་མ་ཡིན་པ། སེམས་རྣམ་པར་གཡེང་བ་རྣམས་སོ། །གཞན་འགྱུར་བཞི་
ནི༑ གཉིད་དང་། འགྱོད་པ་དང་། རྟོག་པ་དང་། དཔྱོད་པ་བཞིའོ། །འདི་རྣམས་ནི་

གཙོ་སེམས་མིག་གི་རྣམ་ཤེས་ནས། ཡིད་ཀྱི་རྣམ་པར་ཤེས་པའི་བར་གྱི་ཚོགས་དྲུག་
གི་འཁོར་དུ་གྱུར་པའི་སེམས་བྱུང་ཡིན་ནོ། །རང་བཞིན་བརྒྱད་ཅུའི་ངོས་འཛིན་ནི།
སེམས་དབེན་གྱི་སྐབས་སུ་བཤད་པར་བྱའོ། །གསུམ་པ་སེམས་ཤིན་ཏུ་ཕྲ་བ་ནི་སྣང་
མཆེད་ཐོབ་གསུམ་གྱི་དུས་ཀྱི་སེམས་སྤྱི་དང༌། ཁྱད་པར་དུ་ཐམས་ཅད་སྟོང་པ་འོད་
གསལ་གྱི་དུས་ཀྱི་གཉུག་སེམས་ཤིན་ཏུ་ཕྲ་བ་དེ་ཉིད་ཡིན་ལ། དེའི་གནས་ཚུལ་སྐབས་
འདིར་མ་ཤེས་ཀ་མེད་ཡིན་པས། དེ་གསལ་བར་བཤད་པར་བྱའོ། །དེ་ལྟར་གཉུག་
སེམས་ཤིན་ཏུ་ཕྲ་བ་འདི་ནི་བསྐྱེད་རྫོགས་ཀྱི་སྦྱང་གཞི་མཐར་ཐུག་ཡིན་པས། ཐོག་
མར་འདི་ངོས་འཛིན་དགོས། ངོས་བཟུང་བ་ལ་ཐོག་མར་འདིའི་ངོ་བོ་དང་མིང་གི་རྣམ་
གྲངས་དང་། རང་བཞིན་གྱིས་རྣམ་པར་དག་ཚུལ་དང་། དྲི་མ་རྣམས་གློ་བུར་བ་ཡིན་
པའི་ཚུལ་དང་། དེ་ལམ་གྱིས་སྦྱངས་ནས་མངོན་དུ་བྱེད་པའི་དུས་སོ། །དང་པོ་གཉུག་
སེམས་དེའི་ངོ་བོ་ནི་གློ་བུར་གྱི་རྣམ་རྟོག་གི་སྤྲོས་པ་ཐམས་ཅད་དང་བྲལ་བ། ནམ་མཁའ་
གཡའ་དག་སློད་བྱེད་ཀྱི་སྐྱོན་གསུམ་དང་བྲལ་བའི་ཐོ་རངས་ཀྱི་ནམ་མཁའི་རང་མདོག་
རགས་པ་ཉེ་བར་ཞི་བའི་སྟོང་སང་གི་རྣམ་པ་ཅན་གྱི་ཡུལ་སྣང་ཤར་བའི་བློ་ཞིག་ཡིན་
ལ༑ དེ་ཡང་ཡར་སངས་རྒྱས་ཀྱི་ཡུལ་སྣང་ཐམས་ཅད་བསྐྱེད་པའི་ནུས་པ་དང་ལྡན་
རྒྱུན་མི་ཆད་དུ་རྗེས་སུ་འཇུག་པ་དང་། གཞིའི་འཆི་བའི་དུས་དང་། ལམ་བསྒོམ་
སྟོབས་ཀྱིས་རླུང་རྣམས་སྙིང་གའི་མི་ཤིགས་པའི་ཐིག་ལེ་ལ་ཐིམ་པ་ལས་ཉམས་སུ་མྱོང་
བ་ལམ་བསྒོམ་སྟོབས་ཀྱིས་དྲི་མ་རྣམས་དག་པ་ན་ཡེ་ཤེས་ཆོས་སྐུར་གནས་འགྱུར་བ་
བཞིན་མངོན་སུམ་དུ་བྱས་པ་རྣམས་ཀྱིས་ཀྱང་ཚིག་གིས་བརྗོད་པར་མི་ནུས་ན། གཞན་

དག་གིས་ལྟ་ཅི་སྨོས་ཏེ། ས་ར་ཧས། གཉུག་མའི་རང་བཞིན་ཚིག་གིས་མི་བརྗོད་
ཀྱང་། །སློབ་དཔོན་མན་ངག་གིས་ནི་མཐོང་བར་འགྱུར། །ཞེས་པ་དང་། བླ་མ་
མར་པས། གཞོན་ནུས་བདེ་བ་མྱོང་བ་ལྟར། །བརྗོད་དུ་མེད་པའི་ཉམས་ཤིག་ཤར།།
ལྷུག་པར་རྨི་ལམ་རྨིས་པ་བཞིན། །སྨྲ་རུ་མེད་པའི་ཉམས་ཤིག་ཤར། །ཞེས་སོགས་
མང་ངོ༌། །གཉིས་པ་སེམས་དེའི་མིང་གི་རྣམ་གྲངས་ནི། ལྷན་སྐྱེས་ཀྱི་སེམས་དང་།
འོད་གསལ་ཀྱི་སེམས་དང༌། ཆོས་ཀྱི་དབྱིངས་ཀྱི་ཡེ་ཤེས་དང༌། རང་བཞིན་འོད་
གསལ་དང༌། གཉུག་མའི་སེམས་དང་། མི་ཤིགས་པའི་སེམས་དང་། གཞིའི་
ཆོས་སྐུ་དང༌། སེམས་ཀྱི་རྡོ་རྗེ་ཞེས་རྒྱུད་རྒྱ་གཞུང་རྣམས་ནས་རྣམ་གྲངས་དུ་མའི་སྒོ་
ནས་བཤད་དོ། །གསུམ་པ། རང་བཞིན་གྱིས་རྣམ་པར་དག་ཚུལ་ལ་གཉིས་ཡོད་དེ།
རྐྱེན་གཞན་གྱིས་བཟང་ངན་དུ་མི་འགྱུར་བ་དང་། རང་གི་ངོ་བོ་དྲི་མའི་རང་བཞིན་དུ་
མ་སྐྱེས་པའོ། །དང་པོ་རྐྱེན་གཞན་གྱིས་བཟང་ངན་དུ་མི་འགྱུར་བ་ནི། དཔེར་ན་ཉི་
མའི་འོད་ཟེར་དེ་རིན་པོ་ཆེ་ལ་སོགས་པའི་དངོས་པོ་བཟང་པོ་དང་། མི་གཙང་བ་ལ་
སོགས་པའི་དངོས་པོ་ངན་པ་རྣམས་ལ་ཁྱབ་བྱེད་དུ་བབས་ཀྱང་། བཟང་པོ་ལ་བབས་
པའི་རྐྱེན་གྱིས་བཟང་བ་དང་། ངན་པ་ལ་བབས་པའི་དབང་གིས་ངན་པར་མི་འགྱུར་བ་
ལྟར། འོད་གསལ་གྱི་སེམས་ཤིན་ཏུ་ཕྲ་བ་དེ་ཡང་། ལས་བཟང་པོ་དང་འགྲོགས་
པའི་དབང་གིས་ལྷ་མི་ལ་སོགས་པ་སྐྱེ་གནས་བཟང་པོ་དང་། ལས་ངན་པ་དང་འགྲོགས་
པའི་དབང་གིས་ངན་སོང་སོགས་སྐྱེ་གནས་ངན་པ་རྣམས་སུ་འགྱུར་མོད་ཀྱང་། དེ་དག་
གིས་དབང་གིས་བཟང་ངན་དུ་འགྱུར་བ་མེད་དེ། ཉི་མའི་འོད་ཟེར་ལྟར་རང་བཞིན་
གྱིས་རྣམ་པར་དག་པའི་ཕྱིར་རོ། །གཉིས་པ་རང་གི་ངོ་བོ་སྒྲིབ་གཉིས་སོགས་དྲི་མའི་
ངོ་བོར་མ་སྐྱེས་པ་ནི། གསེར་གཡའ་དང་བཅས་པའི་གནས་སྐབས་ན་ཡང་། གཡའི་
ངོ་བོར་མ་སྐྱེས། ཆུ་རྙོག་མ་དང་བཅས་པའི་གནས་སྐབས་ན་ཡང་། རྙོག་མའི་ངོ་

བོར་མ་སྐྱེས་པ་ལྟར། གཉུག་སེམས་ཤིན་ཏུ་ཕྲ་བ་ཡང༌། ཉོན་མོངས་པ་དང་རྣམ་
རྟོག་སོགས་ཀྱི་དྲི་མ་དང་བཅས་པའི་གནས་སྐབས་ན་ཡང་དེ་རྣམས་ཀྱི་ངོ་བོར་མ་སྐྱེས་
པ་ཡིན་ཏེ། དེ་ལས་གཞན་དུ་ཤིན་ཏུ་ཕྲ་བའི་སེམས་དེ་དྲི་མ་སོགས་ཀྱི་ངོ་བོར་སྐྱེས་
ན༑ ལམ་བསྒོམ་ནས་གཉེན་པོས་སྦྱང་དུ་མི་རུང་བའམ་ཡང་ན་གཉེན་པོའི་སྟོབས་
ཀྱི་ཉོན་མོངས་པ་སོགས་དྲི་མ་རྣམས་སྤངས་པ་ན། འོད་གསལ་ཀྱི་སེམས་ཀྱང་རིགས་
འདྲ་རྒྱུན་ཆད་པ་གང་རུང་ཞིག་ཁས་ལེན་དགོས་པར་འགྱུར་བའི་ཕྱིར་རོ། །བཞི་པ་
དྲི་མ་རྣམས་གློ་བུར་བ་ཡིན་པས་སྦྱང་དུ་རུང་བ་ཡིན་ཏེ། དཔེར་ན་ཆུ་རྙོག་མ་དང་ལྷན་
ཅིག་ཏུ་བྱུང་བའི་ཚེ་ཡང་། ཆུ་ནི་རང་གི་ཉེར་ལེན་ལས་ཤིན་ཏུ་དྭངས་པའི་ངོ་བོར་
སྐྱེས་པ། རྙོག་མ་རྣམས་ནི་ཆུའི་ཉེར་ལེན་ལས་མ་བྱུང་བའི་སྟོབས་ཀྱི་ཆུའི་ངོ་བོ་དང་།
རྙོག་མ་གཉིས་འབྲལ་དུ་རུང་བས་གློ་བུར་པ་ཡིན་པ་དང་། དེ་བཞིན་དུ་གསེར་ཡང་
གཡའ་དང་བཅས་པའི་ཚེ་ཡང་གཡའི་ངོ་བོར་མ་སྐྱེས་པས། མེར་བསྲེག་པ་སོགས་
ཀྱི་སྒོ་ནས་གཡའ་རྣམས་སྦྱངས་ནས་ཀྱང་གསེར་མི་ཟད་པ་ཡིན་ནོ། །དེ་བཞིན་དུ་གཉུག་
མའི་སེམས་དང༌། སྒྲིབ་གཉིས་ཀྱི་དྲི་མ་རྣམས་ཐོག་མ་མེད་པ་ནས་ལྷན་ཅིག་ཏུ་གྲུབ་
ཀྱང་། གཉུག་མའི་སེམས་ནི་རང་གི་རིགས་འདྲ་སྔ་མའི་ཉེར་ལེན་ལས་རྣམ་པར་དག་
པའི་ངོ་བོར་སྐྱེས་ཤིང༌། དྲི་མའི་ངོ་བོར་མ་སྐྱེས་ལ། །དྲི་མི་རྣམས་ནི་གཉུག་སེམས་
ལས། །ཆུ་ལས་ཉ་ལྡང་བའི་ཚུལ་གྱིས། ཚུལ་མིན་ཡིད་བྱེད་ཀྱི་རྐྱེན་ལས་བྱུང་བ་
ཡིན་པས། གློ་བུར་བ་ཡིན་ལ། གཉུག་མའི་སེམས་ཀྱི་དྲི་མ་རྣམས་གློ་བུར་བ་ཡིན་
པའི་རྒྱུ་མཚན་གྱིས་ལམ་བསྒོམ་པའི་སྟོབས་ཀྱིས་དྲི་མ་རྣམས་སྦྱོང་ནུས་པ་ཡིན་ཀྱང་།
གཉུག་མའི་སེམས་ཀྱི་རིགས་འདྲ་རྒྱུན་མི་འཆད་པ་ཡིན་ཞིང་། དྭངས་པའི་ཆུ་ནི་ས་
རྡུལ་གྱི་རྐྱེན་དང་མ་འབྲེལ་ན་ཤིན་ཏུ་དྭངས་པའི་ངོ་བོར་དམིགས་པ་བཞིན་དུ་འོད་གསལ་
གྱི་སེམས་ཀྱང་རྣམ་རྟོག་རྣམས་འབྱུང་བའི་རྐྱེན་དང་མ་འབྲེལ་ན། གཉིས་སྣང་གི་སྤྲོས་

པས་དབེན་པས་གསལ་ལ་དྭངས་པའི་རྣམ་པ་ཅན་དུ་སྐྱེ་བ་ཡིན་ནོ། །དེས་ན་གཉུག་
མའི་སེམས་དེ་ད་ལྟ་གཞི་ལ་ཡོད་བཞིན་དུ་བྱིས་པ་རྣམས་ཀྱིས་མངོན་དུ་མ་གྱུར་བ་ནི།
གློ་བུར་གྱི་དྲི་མ་རྣམས་ཀྱིས་བསྒྲིབས་ནས་མ་མཐོང་བ་ཡིན་ནོ། །ལྔ་པ་གཉུག་སེམས་
དེ་མངོན་དུ་བྱེད་པའི་དུས་ལ་གཉིས། འབད་རྩོལ་མེད་པར་རང་གི་ངང་གིས་མངོན་
དུ་བྱེད་པ་གཅིག་དང་། ལམ་བསྒོམ་སྟོབས་ཀྱིས་མངོན་དུ་བྱེད་པའི་ཚུལ་དང་གཉིས་
ཡོད། དང་པོ་ནི་ཁམས་དྲུག་ལྡན་གྱི་མི་ལྟ་བུ་ཞིག་འཆི་བའི་ཚེ་སྙིང་གའི་རྩ་མདུད་
ལས་དབང་གིས་གྲོལ་ནས། རོ་རྐྱང་གི་རླུང་གི་རྒྱུ་བ་འགགས་ཏེ་རླུང་སྙིང་གའི་མི་
ཤིགས་པའི་ཐིག་ལེ་ལ་ཐིམ་པ་ན། གློ་བུར་ཡུལ་སྣང་གི་རྟོག་པ་མ་ལུས་པ་འགགས།
དེའི་དབང་གིས་སྤྲོས་པའི་མཐའ་ཐམས་ཅད་དང་བྲལ་བའི་སྟོན་གནམ་གཡའ་དག་པ་
ལྟ་བུའི་གཉུག་སེམས་ཤིན་ཏུ་ཕྲ་བ་མངོན་དུ་གྱུར་ནས་འཆི་བའི་འོད་གསལ་ཤར་བ་ཡིན་
ལ༑ འཆི་བའི་འོད་གསལ་དེ་ཐ་མལ་པ་རྣམས་ཀྱིས་ཉམས་སུ་མྱོང་ཡང་། དྲན་ཤེས་
ཀྱིས་ངེས་མི་ནུས་པར་གང་དུ་སྐྱེ་འགྱུར་གྱི་བར་དོ་གྲུབ་ནས་ཡང་སྲིད་དུ་འཁོར་བ་ཡིན་
ནོ༑ ༑གཉིས་པ་ལམ་བསྒོམ་སྟོབས་ཀྱིས་མངོན་དུ་བྱེད་ཚུལ་ནི་འོག་ཏུ་བཤད་པ་ལས་
ཤེས་པར་བྱའོ། །གསུམ་པ་ལུས་སེམས་ཐུན་མོང་བའི་དངོས་པོའི་གནས་ཚུལ་ནི། རགས་
པ་གནས་སྐབས་པའི་ལུས་དང་། སེམས་རགས་པ་རྣམས་རྟེན་བརྟེན་པའི་རྣམ་པ་ཅན་
དུ་གནས་པ་ནི། རགས་པ་གནས་སྐབས་པའི་ལུས་སེམས་ཐུན་མོང་བའི་གནས་ཚུལ་
དང༌། ཕྲ་བ་གཉུག་མའི་འོད་གསལ་གྱི་སེམས་དང་། དེའི་བཞོན་པར་གྱུར་པའི་རླུང་
འོད་ཟེར་ལྔ་པ་གཉིས་ངོ་བོ་དབྱེར་མེད་དུ་གྱུར་ནས་འཁོར་འདས་ཐམས་ཅད་ཀྱི་བྱ་བ་རྫོགས་
པར་བྱེད་པ་ནི། ཕྲ་བའི་ལུས་སེམས་ཐུན་མོང་བའི་གནས་ཚུལ་ལོ། །དེ་ལྟར་རྩ་རླུང་
ཐིག་ལེའི་ཆགས་འཇིག་སོགས་བཤད་པའི་དགོས་པའི་གཙོ་བོ་ནི། བར་དོ་ཤི་བའི་འོད་
གསལ་གྱི་སེམས་ཀྱི་རིགས་འདྲ་དེ་ཉིད་གང་ལ་ཞུགས་པའི་ཕ་མའི་ཁུ་ཁྲག་གི་དྭངས་

མ་དེ། ལུས་ཐོག་མར་གྲུབ་པའི་ཚེ་སྙིང་གར་གནས་པར་གསུངས་པ་ཡིན་པས། མཐར་
འཆི་བའི་ཚེ་ཡང་རླུང་སེམས་རྣམས་གནས་དེར་བསྡུས་ཏེ་འབྱུང་བ་རིམ་གྱིས་ཐིམ་པའི་
མཐར་འཆི་བའི་འོད་གསལ་མངོན་དུ་གྱུར་ལ། འོད་གསལ་དེའི་རླུང་སེམས་ཙམ་ལས་
བར་དོ་འགྲུབ་པར་གསུངས་པ་བཞིན་དུ། ལམ་གྱི་སྐབས་འདིར་ཡང་སྙིང་གའི་རྩ་མདུད་
གྲོལ་བའི་ཐབས་བྱས་ཏེ། སྡུད་རིམ་སོགས་ཀྱིས་སྙིང་གའི་གནས་དེར་ཤི་བའི་དུས་
བཞིན་དུ་འབྱུང་བ་ཐིམ་རིམ་རྣམས་ཤར་བའི་འོག་ཏུ། ལམ་དུས་ཀྱི་དཔེ་དོན་གྱི་འོད་
གསལ་དུ་འཇུག་ཚུལ་ཤེས་པ་དང༌། དེའི་འོད་གསལ་ལས་གཞིའི་བར་དོ་དང་འདྲ་
བའི་འཇའ་ལུས་ཀྱི་སྐུ་འགྲུབ་བ་ཞིག་དགོས་སོ། །ཞེས་ཤེས་པར་བྱ་བའི་ཆེད་ཡིན་
ནོ༑ ༑གཉིས་པ་ལམ་བགྲོད་པའི་རིམ་པ་བཤད་པ་ལ། སྔོན་འགྲོ་དང་དངོས་གཞི་
གཉིས། །དང་པོ་ལ་གཉིས་ལས། ཐུན་མོང་བའི་སྔོན་འགྲོ་ནི་གོང་དུ་བཤད་པ་ལས་
ཤེས་པར་བྱ་ཞིང་། རྫོགས་རིམ་གྱི་ཐུན་མོང་མ་ཡིན་པའི་སྔོན་འགྲོ་ལ། སྡིག་སྒྲིབ་
དག་པར་བྱེད་པ་རྡོ་རྗེ་སེམས་དཔའི་བསྒོམ་བཟླས་ཀྱི་ཁྲིད། བྱིན་རླབས་མྱུར་དུ་འཇུག་
པ་བླ་མའི་རྣལ་འབྱོར་གྱི་ཁྲིད། ཚོགས་གསོག་པ་མཎྜལ་གྱི་ཁྲིད་དང་གསུམ་ཡོད་པ་
ལས། རྡོ་རྗེ་སེམས་དཔའི་བསྒོམ་བཟླས་གྱི་ཁྲིད་ནི་བསྐྱེད་རིམ་གྱི་སྐབས་སུ་བཤད་
པ་ལས་ཤེས་པར་བྱ་ཞིང་། དམ་ཚིག་རྡོ་རྗེའི་བཟླས་པ་བྱེད་ན། སྐྱབས་འགྲོ་སེམས་
བསྐྱེད་སྔོན་དུ་བཏང་། རང་ཉིད་སྭ་བྷཱ་ཝའི་སྔགས་དོན་དྲན་པའི་སྒོ་ནས་སྟོང་པར་སྦྱངས།
སྟོང་པའི་ངང་ལས་རང་གི་གདན་དུ་པདྨ་དམར་པོ་འདབ་མ་བརྒྱད་པ་གཅིག་གསལ་བཏབ།
དེའི་ལྟེ་བར་ཨ་ལས་ཟླ་བའི་དཀྱིལ་འཁོར་དཀར་བསིལ་ཉ་གང་བ་ཞིག་བསྒོམ། དེའི་
སྟེང་དུ་རང་གི་སེམས་ཉིད་ཧ་ལྗང་གུ་དེ་ཡོངས་སུ་གྱུར་པ་ལས་རལ་གྲི་ཕྲ་མོའི་ལྟེ་བ་
ལ་ཧས་མཚན་པ་ཞིག དེ་ལས་འོད་ཟེར་འཕྲོས་རྒྱལ་བ་སྲས་བཅས་ལ་མཉེས་པའི་མཆོད་
པ་ཕུལ། སེམས་ཅན་ཐམས་ཅད་ཀྱི་དམ་ཚིག་ཉམས་ཆགས་ལ་སོགས་པའི་སྡིག་སྒྲིབ་

སྦྱངས་ཏེ་དམ་ཚིག་རྡོ་རྗེའི་གོ་འཕང་ལ་བཀོད། ཕར་འཕྲོས་པའི་འོད་ཟེར་དང་བཅས་
པ་ཚུར་འདུས། ཕྱག་མཚན་ས་བོན་དང་བཅས་པ་ལ་ཐིམ། དེ་ཡོངས་སུ་གྱུར་པ་ལས་
རང་ཉིད་དམ་ཚིག་རྡོ་རྗེ་སྐུ་མདོག་ལྗང་སྔོན་རྩ་ཞལ་ལྗང་གུ། གཡས་ཞལ་སྔོན་པོ།
གཡོན་ཞལ་དཀར་པོ། ཞལ་གསུམ་པོ་སྙན་ཕན་འབུར་པོ་གསུམ་དོད་ཀྱི་ཚུལ་དུ་ཡོད་
པ་ལ། སྙན་ཕན་ཚུན་གྱི་དབུ་ཐོད་དང་མགྲིན་པ་གཅིག་ཏུ་གནས་པ། ཞལ་གསུམ་
ཀ་ཡང་ཞི་ཞིང་འཛུམ་པ་སྤྱན་དཀྱུས་ཕྲ་ལ་རིང་བ་སོགས་མཚན་དཔེས་མཛེས་པ། གཡས་
གཡོན་གྱི་ཕྱག་གསུམ་པོ་རྣམས་དཔུང་པའི་འཁོར་མིག་གཅིག་གི་ནང་དུ་རྩ་བ་རྣམས་
ཚུད་པའི་སྟེང་འོག་ཏུ་གྱེས་པ། ཕྱག་གཡས་གསུམ་ན་རལ་གྲི། སྣ་ཚོགས་རྡོ་རྗེ།
འཁོར་ལོ། གཡོན་གསུམ་ན་དྲིལ་བུ། པད་ལྗང་། ནོར་བུ་འཛིན་པ། ཞབས་རྡོ་རྗེ་
སྐྱིལ་མོ་ཀྲུང་གིས་བཞུགས་པའི་པང་ན་ཡུམ་དམ་ཚིག་སྒྲོལ་མ་ལྗང་གུ། ལྗང་ནག་
དཀར་བའི་ཞལ་གསུམ་ཕྱག་དྲུག་གི་གཡས་སྣ་ཚོགས་རྡོ་རྗེ་འཁོར་ལོ་རྡོ་རྗེས་མཚན་
པའི་ཨུཏྤལ། གཡོན་དྲིལ་བུ་པད་ལྗང་ནོར་བུ་འཛིན་པ། ཡབ་ཡུམ་གཉིས་ཀྱི་ཕྱག་
དང་པོ་གཉིས་ཕན་ཚུན་དུ་འཁྱུད་པ། ཡབ་དབུ་སྐྲ་རལ་པའི་ཐོར་ཅོག་དང་། ཡུམ་
དབུ་སྐྲ་རལ་པ་ཕྱེད་བཅིངས་སུ་བྱས་པའི་ལྷག་མ་ཕྱིར་ཉིལ་བ། གཉིས་ཀའང་རིན་པོ་
ཆེའི་རྒྱན་བརྒྱད་ཀྱིས་བརྒྱན་ཅིང་། ཡུམ་གྱི་ཞབས་གཉིས་ཡབ་ལ་ལེགས་པར་འཁྲིལ་
ནས་འཁྱུད་པའི་ཡབ་ཡུམ་གཉིས་ཀྱི་གསང་གནས་སྤྲད་ནས་སྙོམས་འཇུག་བྱེད་བཞིན་
པ༑ ཡབ་ཡུམ་གཉིས་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་
པ་ལས་འོད་ཟེར་འཕྲོས། རང་བཞིན་གྱི་གནས་ནས་དམ་ཚིག་རྡོ་རྗེའི་ཡེ་ཤེས་པ་དཔག་
ཏུ་མེད་པ་སྤྱན་དྲངས། གཅིག་ལ་གཅིག་ཐིམ་གྱིས་ཡབ་ཡུམ་ཟུང་གཅིག་ཏུ་གྱུར། མཆོད་
པ་ཕུལ་ཞིང་། ཛཞེས་བརྗོད་པ་དང་མཉམ་དུ་ཡེ་ཤེས་པ་དམ་ཚིག་པའི་སྟེང་དུ་བཀུག
ཧཱུྃ་ཞེས་བརྗོ ད་པའི་དུས་སུ་ཡེ་ཤེས་པ་དམ་ཚིག་པ་ལ་གཞུག ཐཾ་ཞེས་པས་

དབྱེར་མེད་དུ་བྱས། ཧོ༔ཞེས་པའི་སྐབས་སུ་དབང་དུ་གྱུར་པར་བསམ། སླར་ཡང་
ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་དྲངས།
དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་
གསོལ་བ་བཏབ་པས། དེ་རྣམས་ཀྱི་ཐུགས་ཀ་ནས་སྤྲོས་པའི་ལྷ་མོ་ཕྱག་ན་བུམ་པ་ཐོགས་
པ་རྣམས་ཀྱིས་དབང་བསྐུར་བས། ལུས་གང༌། དྲི་མ་དག ཆུའི་ལྷག་མ་ཡར་ལུད་
པ་ལས། ཡབ་ལ་མི་བསྐྱོད་པ་དང་། ཡུམ་ལ་དོན་ཡོད་གྲུབ་པས་དབུ་བརྒྱན་པར་
བསམ། དབང་གི་ལྷ་རྣམས་ཀྱང་དམ་ཚིག་པ་ལ་ཐིམ། དེ་ནས། ཨོཾ་པྲཛྙཱ་དྷིཀ་ཨནྡྷཾ་
སོགས་ཀྱིས་མཆོད་པ་ཕུལ། དུས་གསུམ་རྒྱལ་བའི་མཁྱེན་བརྩེའི་ཡེ་ཤེས་ནི། །ཚད་
མེད་ཐུགས་རྗེ་ཆེན་པོའི་གཞན་དབང་གིས། །མཚན་དང་དཔེ་བྱད་ལྡན་པའི་སྐུར་ཤར་
ནས། །དམ་ཚིག་ཉམས་ཆགས་ཐམས་ཅད་བྱང་ལ་འདུད། ཅེས་པས་བསྟོད། དེ་
ནས་རང་གི་སྙིང་གར་ཟླ་གདན་གྱི་སྟེང་དུ་སྣ་ཚོགས་རྡོ་རྗེའི་ལྟེ་བར་ཧ་ལྗང་གུ། དེའི་
མཐའ་སྐོར་དུ་བཟླ་བྱའི་སྔགས་ཀྱིས་བསྐོར་བར་བསམ་ལ། བཅོམ་ལྡན་འདས་དམ་
ཚིག་རྡོ་རྗེ་ཞེས་བོས་ནས། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་
ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་རྩེ་གཅིག་
ཏུ་གསོལ་བ་བཏབ་པས། ཐུགས་ཀའི་སྔགས་ཕྲེང་ས་བོན་དང་བཅས་པ་ལས་འོད་ཟེར་
འཕྲོས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་
ཐུགས་ཀྱི་ཡོན་ཏན་སྤྱི་དང་། ཁྱད་པར་དུ་དམ་ཚིག་ཉམས་ཆགས་སྦྱོང་པའི་ནུས་པ་
ཐམས་ཅད་བསྡུས་ཏེ་ཐུགས་ཀའི་སྔགས་ཕྲེང་ཧ་དང་བཅས་པ་ལ་ཐིམ། ཡང་འོད་ཟེར་
འོག་ཏུ་འཕྲོས་ཏེ། སེམས་ཅན་ཐམས་ཅད་ཀྱི་དམ་ཚིག་ཉམས་ཆགས་ལ་སོགས་པའི་
སྡིག་སྒྲིབ་ཐམས་ཅད་མུན་ཁུང་དུ་སྒྲོན་མེ་བཏེགས་པ་ལྟ་བུར་སངས་ཀྱིས་དག་པར་
བསམ་མོ། །དེ་ནས་རང་ཉིད་སྔར་བྱས་ཀྱི་དམ་ཚིག་ཉམས་ཆགས་བྱུང་བ་ལ་འགྱོད་

སེམས་དང་བཅས་པའི་སྒོནས། ཨོ་ཨཔྲཛྙཱ་དྷིཀ་ཧ་ཧཱུྃ་ཞེས་བརྗོད་པའི་སྐབས་སུ།
ཧ་ཡིག་སྔགས་ཕྲེང་དང་བཅས་པ་ལས་ཁྱད་ཆོས་གསུམ་དང་ལྡན་པའི་བདུད་རྩི་འོད་ཟེར་
དང་བཅས་པའི་རྒྱུན་བྱུང་། སྣ་ཚོགས་རྡོ་རྗེའི་རྭ་རྣམས་ཀྱི་ཁོང་གསེང་ནས་བབས་ཏེ་
ལུས་ཀྱི་ནང་ཐམས་ཅད་གང་བ་ལ་བརྟེན་ནས། རྩ་བ་དང་ཡན་ལག་གི་དམ་ཚིག་ཉམས་
ཆགས་བྱུང་བ་ཐམས་ཅད་སངས་ཀྱིས་དག ལུས་ཤེལ་གོང་ཕྱིས་པ་བཞིན་དུ་གྱུར་པར་
བསམ་ལ། སྔགས་བརྒྱ་སྟོང་སོགས་ཅི་རིགས་བཟླས་པའི་མཐར། ཕྱིན་ཆད་སྲོག་
ལ་བབས་ཀྱང་མི་བྱེད་སྙམ་པའི་སྡོམ་སེམས་བརྟན་པོའི་སྒོ་ནས། བདག་ནི་མི་ཤེས་
རྨོངས་པ་ཡིས། །ཞེས་སོགས་ཀྱིས་གསོལ་བ་བཏབ་པས། དམ་ཚིག་རྡོ་རྗེའི་ཞལ་
ནས། རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་
ཞིང་དག་གོ་ཞེས་དབུགས་དབྱུང་བར་བསམ། དམ་ཚིག་རྡོ་རྗེ་ཡབ་ཡུམ་ལུས་ཀྱི་སྟོད་
སྨད་ནས་བསྡུསཏེ་སྙིང་གའི་སྔགས་ཕྲེང་ཧ་དང་བཅས་པ་ལ་ཐིམ། ཧ་ཡང་རིམ་གྱིས་
བསྡུས་ཏེ། སྡིག་སྒྲིབ་ཀྱི་འཁོར་གསུམ་སོགས་མི་དམིགས་པས་རྒྱས་འདེབས། དགེ་
བ་རྣམས་རྫོགས་བྱང་དུ་བསྔོས་ཏེ་ཐུན་མཚམས་ཀྱི་བྱ་བ་ལ་འཇུག་པར་བྱའོ། །གཉིས་
པ་བྱིན་རླབས་མྱུར་དུ་འཇུག་པ་བླ་མའི་རྣལ་འབྱོར་གྱི་ཁྲིད་ནི། མདུན་གྱི་ནམ་མཁར་
སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་མཐོ་ལ་ཡངས་ཤིང་བལྟ་ན་ཡིད་
དུ་འོང་བ་ཞིག་གསལ་བཏབ། དེའི་སྟེང་དུ་པདྨ་འདབ་མ་བསམ་གྱིས་མི་ཁྱབ་པ་དང་
ལྡན་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ། ངོ་བོ་རང་གི་བཀའ་དྲིན་གསུམ་
ལྡན་གྱི་བླ་མ་དེ་ཉིད་ཡིན་པ་ལ། རྣམ་པ་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་
གཅིག་ཕྱག་གཉིས་པ། གཡས་རྡོ་རྗེ་དང༌། གཡོན་དྲིལ་བུ་ཐུགས་ཀར་བསྣོལ་ཏེ་
འཛིན་པ། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་
པ༑ པཉྩལི་ཀའི་སྟོད་གཡོགས་དང་སྨད་གཡོགས་གསོལ་བ། རིན་པོ་ཆེའི་དབུ་

རྒྱན་ལ་སོགས་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དབུ་སྐྲ་རལ་པ་ཐོར་ཅོག་བྱས་
ཤིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པའི། ཕུང་པོ་ལྔ་རིགས་ལྔ་།
ཁམས་བཞི་ཡུམ་བཞི། དབང་པོ་དྲུག་དང་རྩ་རྒྱུས་ཚིགས་རྣམས་བྱང་ཆུབ་སེམས་དཔའ་
བརྒྱད། སྐྱེ་མཆེད་དྲུག་རྡོ་རྗེ་མ་དྲུག །ཡན་ལག་ཁྲོ་བོ། བ་སྤུ་རྣམས་ཐེག་ཆེན་དགྲ་
བཅོམ་པ། སྐུ་ལས་སྐྱེས་པའི་འོད་ཟེར་རྣམས་ཕྱོགས་སྐྱོང༌། ལྷ་ཀླུ་གནོད་སྦྱིན་དྲི་ཟ་
སོགས་ཞབས་ཀྱི་གདན་དུ་རྩེ་གཅིག་པས་བསྒོམ་ཏེ། དེའི་གནས་གསུམ་གྱི་སྤྱི་བོར་
སྐུ་རྡོ་རྗེའི་རང་བཞིན་ཨོཾ་དཀར་པོ། མགྲིན་པར་གསུང་རྡོ་རྗེའི་རང་བཞིན་ཨཱདམར་
པོ༑ ཐུགས་ཀར་ཐུགས་རྡོ་རྗེའི་རང་བཞིན་ཧཾ་སྔོན་པོ། ལྟེ་བར་ཡོན་ཏན་གྱི་རང་
བཞིན་ས་སེར་པོ། གསང་གནས་སུ་འཕྲིན་ལས་ཀྱི་རང་བཞིན་ཧུ་ལྗང་གུ་རྣམས་གསལ་
བཏབ་ཅིང་། སྐུའི་མཐའ་སྐོར་དུ་འཇའ་ཚོན་སྣ་ལྔའི་གུར་ཁྱིམ། དེའི་དབུས་ན་ཕྱི་
བལྟས་ནང་གསལ། ནང་བལྟས་ཕྱི་གསལ་གྱི་ཚུལ་དུ་བཞུགས་པའི་མོས་འདུན་དྲག་
པོ་བྱེད། དེ་ནས། མ་ལུས་འགྲོ་བའི་རང་བཞིན་མངོན་དུ་མཛད། །མི་བཟད་བདུད་
ཀྱི་དཔུང་གིས་ཕྱག་བྱས་པ། །རང་བྱུང་མཐའ་ཡས་འགྲོ་བའི་རང་བཞིན་ཏེ། །སེམས་
ཅན་སྙིང་པོ་གཅིག་གྱུར་འདིར་སྤྱོན་ཅིག །ཅེས་བརྗོད་ཅིང་རང་དང་མདུན་དུ་བསྒོམ་
པའི་བླ་མའི་ཐུགས་ཀའི་ཧཱུཾ་ལས་འོད་ཟེར་འཕྲོས། བདེ་སྟོང་དབྱེར་མེད་ཆོས་སྐུའི་
ངང་ལས། གཟུགས་སྐུ་རིང་གིས་བསྒོམ་པ་དང་འདྲ་བའི་ཡེ་ཤེས་པ་ལ་རྩ་བརྒྱུད་ཀྱི་
བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་བཀའ་སྡོད་ཆོས་སྐྱོང་སྲུང་
མའི་ཚོགས་དང་བཅས་པའི་དུས་གསུམ་ཕྱོགས་བཅུར་བཞུགས་པའི་སྐྱབས་གནས་ཐམས་
ཅད་སྤྱན་དྲངས་ཏེ། ཨོཾ་གུ་རུ་བུད་དྷ་བོ་དྷི་སཏྭ་ས་པ་རི་ཝཱ་ར་ཨེ་ཧེ་ཧི་ཛཧཱུྃ་བཾ་ཧོ།
ཞེས་བརྗོད་ཅིང་ཡེ་ཤེས་པ་རྣམས་དམ་ཚིག་པ་དེ་ཉིད་ལ་ཐིམ་པས། སྐྱབས་གནས་མ་
ལུས་འདུས་པའི་བདག་ཉིད་ཅན་དུ་གྱུར་པར་བསམ་མོ། །འདི་ཡང་སྡོམ་འབྱུང་ལས།

བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་
མ་ཡིན། །བླ་མ་དཔལ་ལྡན་ཧེ་རུ་ཀཿཞེས་གསུངས་པའི་དགོངས་པ་དང་མཐུན་ཞིང་།
ལྟར་བླ་མ་དང་རྡོ་རྗེ་འཆང་གཉིས་དོན་ལ་ངོ་བོ་ཐ་དད་ཡིན་ཀྱང་། རང་གི་བློས་བཅོས་
ནས་མོས་པ་ཙམ་ཡིན་ནམ་སྙམ་ན། སྤྱིར་མོས་པ་དགོས་མོད་ཀྱང་སྐབས་འདིར་བསམ་
ཚུལ་ནི། བླ་མའི་དོན་གྱི་གནས་ཚུལ་ལ། རྡོ་རྗེ་འཆང་དངོས་རང་ཡིན་ཀྱང་། རང་
ཐ་མལ་པ་རྡོ་རྗེ་འཆང་མངོན་སུམ་དུ་མཐོང་བའི་སྐལ་མེད་རྣམས་ཀྱི་ངོར། །རང་དང་
རིགས་མཐུན་པར་ཐ་མལ་པའི་རྣམ་པར་སྤྲུལ་པ་ཙམ་ད་ཟད་དོ་སྙམ་དུ་བསམ་དགོས་ཏེ།
ཏེ༑ ༑དེ་ཚེ་ང་ཡིན་ཤེས་གྱིས་ལ། །དེ་ཚེ་དེ་ལ་མཆོད་པ་བགྱི། །ཞེས་པ་དང་། དེའི་
འགྲེལ་བ་ལས། སྙིགས་མའི་དུས་སུ་གྱུར་པ་ན། །ང་ཉིད་སློབ་དཔོན་གཟུགས་སུ་
འཛིན། །དེ་བཞིན་བྱིས་པའི་གཟུགས་དང་ནི། །རྣམ་པ་སྣ་ཚོགས་གཟུགས་ཀྱིས་ནི།
སེམས་ཅན་རྣམས་ཀྱི་དོན་ཡང་བྱེད། །ཅེས་གསུངས་པ་ཡིན་ནོ། །མདོར་ན་བླ་མ་
དེ་སྐྱོན་ཀུན་ཟད་ཡོན་ཏན་དང་ལྡན་པ། སྐུའི་སྤྲུལ་པ་དུ་མས་འཇིག་རྟེན་གྱི་ཁམས་
ཐམས་ཅད་ཁྱབ་པར་ནུས་པ། འཇིག་རྟེན་གྱི་ཁམས་ཐམས་ཅད་སྐུ་ཡི་བ་སྤུའི་བུ་ག་
རེ་རེའི་ནང་དུའང་བསྡུ་ནུས་པ་སོགས་སྐུ་ཡི་གསང་བ་བསམ་གྱིས་མི་ཁྱབ་པ་དང་ལྡན་
པ་དང་། གསུང་གི་དབྱངས་གཅིག་གིས་ཀྱང་འགྲོ་བ་སོ་སོའི་རང་རང་གི་སྐད་དུ་ཤར་
ཏེ་ཐེ་ཚོམ་ཐམས་ཅད་ཅིག་ཅར་དུ་སེལ་བར་ནུས་པ་དང་། ཐུགས་ཤེས་བྱ་ཇི་ལྟ་བ་ལ་
མཉམ་པར་གཞག་བཞིན་པའི་ངང་ནས། ཇི་སྙེད་པའི་ཆོས་ཐམས་ཅད་ཆགས་ཐོགས་

ཉིད་ལ་སྔར་ཆོས་བསྟན་པ། ད་ལྟ་སྟོན་བཞིན་པ། མ་འོངས་པ་ན་སྟོན་པར་འགྱུར་
བའི་བཀའ་དྲིན་ཆེན་པོ་རྗེས་སུ་དྲན་པའི་སྒོ་ནས་དད་གུས་ཚད་མེད་པར་བྱེད་པ་ནི། ལམ་
ཀུན་གྱི་མཆོག་གྱུར་པ། །བླ་མ་ཡིན་ནོ་རྣལ་འབྱོར་པ། །ཞེས་པ་དང༌། མཉམ་
མེད་རིན་ཆེན་བརྩོན་འགྲུས་ཀྱི་ཞལ་ནས། སྒོམ་སྲན་གྱིས་གྲོལ་བར་ཐེ་ཚོམ་ཟ། །མོས་
གུས་ཀྱིས་གྲོལ་བར་ཐེ་ཚོམ་མེད། ཅེས་སོ། །མདོར་ན། རང་རེའི་རྒྱུད་ལ་བླ་མ་
འདི་ལ་བསྟེན་པའི་དབང་གིས། སྔར་མ་ཐོས་པའི་ཆོས་འདི་ལྟ་བུ་ཞིག་ཐོས། དོན་
འདི་ལྟ་བུ་ཞིག་ཤེས། འདིས་ཐར་པ་དང་ཐམས་ཅད་མཁྱེན་པའི་སར་བགྲོད་པའི་ལམ་
འདི་ལྟ་བུ་ཞིག་བསྟན། འཁོར་བ་དང་ངན་སོང་གི་འཇིགས་པ་ལས་སྐྱོབ་པའི་བླང་དོར་
ལ་ཕྱིན་ཅི་མ་ལོག་པར་བཙུད་པ་ཡིན་པས་ཡོན་ཏན་འདི་ཐམས་ཅད་བླ་མ་ཁོ་ནའི་དྲིན་
ཀྱི་ཡོན་ཏན་སོགས་སྔོན་སློབ་པ་ལམ་གྱི་གནས་སྐབས་སུ། དགེ་བའི་བཤེས་གཉེན་
ཚུལ་བཞིན་དུ་བསྟེན་པ་ལས་བྱུང་བས་སོ་སྙམ་དུ་བསམ་དགོས་ཏེ། ཡོན་ཏན་རིན་
པ་རྣམས་ལ་རྟག་ཏུ་བསྟེན་པར་བྱ། །ཅིའི་ཕྱིར་ཞེ་ན་མཁས་པའི་ཡོན་ཏན་དེ་ལས་འགྱུར།།
མངའ་རྒྱལ་བ་དེ་སྐད་གསུངས། །ཞེས་གསུངས་པ་ལྟ་བུ་དང་། དེ་ལས་གཞན་པའི་
མདོ་རྒྱུད་བསྟན་བཅོས་ལས་གསུངས་པ་དང་། བླ་མ་གོང་མ་རྣམས་ཀྱི་རྣམ་ཐར་བཞིན་
དུ་བསླབ་པར་བྱའོ། །དེ་ནས་བསག་སྦྱང་གི་གནད་བསྡུས་པའི་ཡན་ལག་བདུན་པ་འབུལ་

མཆོད་པ། ནང་གསང་དབང་དང་འབྲེལ་བའི་མཆོད་པ། དབང་གསུམ་པ་དང་འབྲེལ་
བའི་མཆོད་པ། དབང་བཞི་པ་དང་འབྲེལ་བའི་མཆོད་པ་རྣམས་སུ་ཡོད་པ་ལས། དང་
པོ་འབུལ་བ་ལ། ཡོ་བྱད་དམ་པ་རྫས་ཀྱི་མཆོད་པ། ལུས་ཀྱི་མཆོད་པ། ངག་གི་
་ཆའབྱོར་པའི་མཆོད་པ་བཤམས་པ་དང་པོ་དང༌། ལག་པའི་ཕྱག་རྒྱ། ངག་ནས་སྔགས་
བརྗོད་པ། སྙིང་ག་ནས་མཆོད་རྫས་ཐོགས་པའི་མཆོད་ལྷ་སྤྲོས་ཏེ། མཆོད་པའི་འཁོར་
་ལྟར་ལུས་ངག་ཡིད་གསུམ་གྱི་མཆོད་པ་ཡིན་ལ། དེ་ཡང་སྤྲོས་པ་ལ་དགའ་ན། ཚིགས་
བཅད་ཅི་རིགས་བརྗོད་ནས་སྔགས་དང་བཅས་ཏེ་འབུལ་བ་ཡིན་ལ། བསྡུ་ན། ཐོག་
མར་ཨོཾ་ཞེས་པའི་སྐབས་སུ། རང་གི་སྙིང་ག་ནས་མཆོད་པའི་ལྷ་མོ་ཕྱག་ན་སྐབས་
གང་ཡིན་གྱི་མཆོད་རྫས་ཐོགས་པ་ནམ་མཁའ་གང་བར་སྤྲོས་ནས། ཨོ་རཏྣ་གུ་རུ་ས་
པཱ་རི་ཝ་ར་ཨརྒྱུ་པྲ་ཏི་ཙྪ་ཧཱུྃ་སྭཱཧཱ། ཞེས་པ་ནས། སྤྱན་པྲ་ཏི་ཙྪ་ཧཱུྃ་སྭཱཧཱ། ཞེས་པའི་
ཅི་རིགས་ཀྱིས་འབུལ་ལ། གཉིས་པ་ནི། ཡི་གེ་འབྲུ་གསུམ་གྱིས་སྦྱང་རྟོགས་སྦར་
པའི་སྒོ་ནས་ཕུལ་བ་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བས། སྐུ་ཡི་དཀྱིལ་
འཁོར་ལ་བཞུགས་པའི་རྒྱལ་བ་རྣམས་ཀྱང་བདུད་རྩིས་མཉེས་ཤིང་ཚིམ་པར་བསམ།
གསུམ་པ་དབང་གསུམ་པ་དང་འབྲེལ་བའི་མཆོད་པ་ནི། རང་གི་སྙིང་ག་ནས་སྨེ་ཤ་
རྡོ་རྗེ་དབྱིངས་ཀྱི་དབང་ཕྱུག་མ་ལང་ཚོ་དར་ལ་བབས་པ་ཞི་ཞིང་འཛུམ་པ། དབུ་སྐྲ་ནག་

ལ་ཕྱེད་བཅིངས་སུ་བྱས་པ། ནུ་མ་དང་བྷ་ག་རྒྱས་ཤིང་རྐེད་པ་ཕྲ་བ། ཟུར་མིག་གཡོ་
བ་གཅིག་བླ་མ་ལ་ཕུལ་བས། བླ་མ་ཡབ་ཡུམ་ཕན་ཚུན་འཁྱུད་པ་སོགས་སྙོམས་པར་
འཇུག་པའི་ལས་ལ་གནས་པར་བྱས་པས། སྤྱི་བོ་ནས་ཁམས་དཀར་པོ་བབས་ཏེ་དགའ་
བཞི་རིམ་གྱིས་སྐྱེས་ནས་ཐུགས་བདེ་བ་ཆེན་པོའི་ཡེ་ཤེས་ཀྱིས་མཉེས་ཤིང་ཚིམ་པར་བསམ།
བཞི་པ་དབང་བཞི་པ་དང་འབྲེལ་བའི་མཆོད་པ་ནི། བླ་མ་ཡབ་ཡུམ་དང་སྐུ་ལུས་ལ་
བཞུགས་པའི་རྒྱལ་བ་རྣམས་ཀྱི་ཐུགས་རྒྱུད་ལ་བདེ་བ་ཆེན་པོའི་ཡེ་ཤེས་སྐྱེས་པ་དེས།
སྟོང་ཉིད་ཡུལ་དུ་བྱས་ཏེ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྟོགས་པ་གོང་འཕེལ་དུ་
གྱུར་པར་བསམ། དེ་རྗེས། སྡིག་པ་རྣམས་ནི་བཤགས་པར་བྱ། །ཞེས་སོགས་ཀྱིས་
སྡིག་པ་བཤགས་ཤིང་། དེ་བཞིན་བསོད་ནམས་རྗེས་ཡི་རང༌། །ཞེས་རང་གཞན་སྐྱེ་
འཕགས་ཐམས་ཅད་ཀྱི་དགེ་བ་ལ་རྗེས་སུ་ཡི་རང་བའི་དགའ་བ་བསྒོམ། བདག་གིས་
བདེ་འགྲོར་ཡོངས་སུ་བསྔོ། །ཞེས་བླ་མ་མཆོད་པའི་དགེ་བ་རྣམས་བདེ་འགྲོའི་མཆོག་
སངས་རྒྱས་ཀྱི་གོ་འཕང་རན་པོ་ཆེ་ཐོབ་པའི་རྒྱུར་བསྔོ། །དཀོན་མཆོག་གསུམ་ལ་སྐྱབས་
སུ་འགྲོ ཞེས་སངས་རྒྱས་ལ་སྐྱབས་སྟོན་པ་པོ་དང་། ཆོས་ལ་སྐྱབས་དངོས། དགེ་
འདུན་ལ་སྐྱབས་སྒྲུབ་པའི་ཟླ་གྲོགས་བཅོལ་བའི་སྒོ་ནས་བློས་ལིངས་སྐྱུར་གྱི་སྐྱབས་
འགྲོ་བྱའོ། །སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་འགོད་པར་
བགྱི། །ཞེས་རྒྱུ་ལས་ཉོན་གྱི་དབང་གིས་འབྲས་བུ་འཁོར་བ་དང་ངན་སོང་གི་སྡུག་བསྔལ་
གྱིས་མནར་བའི་སེམས་ཅན་རྣམས། སྡུག་བསྔལ་རྒྱུ་དང་བཅས་པ་ལས་བསྒྲལ་ནས།
ཟུང་འཇུག་རྡོ་རྗེ་འཆང་གི་གོ་འཕང་ལ་འགོད་པར་བྱའོ་ཞེས་དམ་བཅའ། ཡོན་ཏན་
རྒྱ་མཚོ་ཁྱེད་རྣམས་ལ། །ཞེས་སོགས་ཀྱི་སྐབས་སུ་ཡོན་ཏན་རྒྱ་མཚོ་སྟེ། ཡོན་ཏན་
གྱི་གྲངས་དང་མཐའ་ལ་སོགས་པ་ཡེ་ཤེས་ཀྱི་སྤྱན་ལྡན་རྣམས་ཀྱིས་ཀྱང་གཞལ་བར་དཀའ་
བའི་མཁྱེན་བརྩེ་ནུས་གསུམ་དང་ལྡན་པའི་ཚོགས་ཞིང་གཙོ་བོ་བླ་མ་ལ། ཁྱོད་ཉིད་

གང་ལ་དགྱེས་པའི་དོན་གྱི་གཙོ་བོ་བསྒྲུབ་པའི་ཕྱིར་དུ་བདག་གི་ལུས་བྲན་དུ་འབུལ་བས།
འཁོར་བ་མ་སྟོང་བར་དུ་ཐུགས་རྗེའི་བཀའ་འབངས་སུ་བཟུང་དུ་གསོལ་ཞེས་ལུས་བྲན་
དུ་འབུལ། ཡང་དག་རྫོགས་པའི་སངས་རྒྱས་དང་། ཞེས་སོགས་ཀྱི་སྐབས་སུ་རྫོགས་
སྒོ་ནས། ཆོས་ལོངས་སྤྲུལ་གསུམ་ཡེ་ཤེས་ལྔ་སོགས་ཚེ་འདི་ཉིད་ལ་ཐོབ་པའི་ཕྱིར་
དུ་བསམ་པ་ཤུགས་དྲག་པོས་ཀུན་ནས་བསླངས་ཏེ། སྦྱོར་བ་དུས་རྒྱུན་ཆད་མེད་པར་
ཉམས་སུ་བླང་བར་བགྱིའོ་ཞེས་ལམ་ལ་བརྟེན་པར་དམ་བཅའ། དེ་ནས་དཀོན་མཆོག་
བ་དང་ངན་སོང་གི་འཇིགས་པ་ལས་སྒྲོལ་བའི་དེད་དཔོན། འདི་ཕྱིའི་ལེགས་ཚོགས་
ཐམས་ཅད་སྟེར་བའི་ཡིད་བཞིན་གྱི་ནོར་བུ་རིན་པོ་ཆེ་ལྟ་བུར་བསམ་ལ། སྐྱིད་སྡུག་
པའི་སྒོ་ནས་སྐྱབས་གསུམ་ཀུན་འདུས་ཀྱི་བདག་ཉིད་བླ་མ་རིན་པོ་ཆེ་ལ་གསོལ་བ་འདེབས་
སོ༑ །འདི་ཕྱིའི་རེ་སའི་སྐབས་གནས་བླ་མ་རིན་པོ་ཆེ་ལ་གསོལ་བ་འདེབས་སོ། །བདག
གི་བློ་ལ་དགེ་སེམས་ཁྱད་པར་ཅན་སྐྱེ་བར་བྱིན་གྱིས་བརླབ་ཏུ་གསོལ། བདག་གི་བློ་

ཀྱང་མི་སྐྱེ་བར་བྱིན་གྱིས་བརླབ་ཏུ་གསོལ། ཆོས་བསྒྲུབ་པའི་ཕྱི་ནང་གི་བར་ཆད་ཐམས་
ཅད་ཞི་བར་བྱིན་གྱིས་བརླབ་ཏུ་གསོལ། ཆོས་བསྒྲུབ་པའི་མཐུན་རྐྱེན་ཐམས་ཅད་འབད་
མེད་དུ་འགྲུབ་པར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་དབེན་པ་གསུམ་དང༌།
བདེན་པ་གཉིས་སོགས་རྫོགས་རིམ་གྱི་རྟོགས་པ་ཁྱད་པར་ཅན་ཚེ་འདི་ཉིད་ལ་མྱུར་དུ་
རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་སོགས་གསོལ་བ་དྲག་ཏུ་བཏབ་པས།
བླ་མའི་སྤྱི་བོའི་ཨོ་དཀར་པོ་དེ་ལས་བདུད་རྩི་འོད་ཟེར་དང་བཅས་པ་དཀར་པོའི་ཚོགས་
དཔག་ཏུ་མེད་པ་བྱུང་སྟེ་རང་གི་དཔྲལ་བ་ནས་ཞུགས། ལུས་ཀྱི་ནང་ཐམས་ཅད་སྐུ་
ཡི་བྱིན་རླབས་ཀྱི་ངོ་བོ་བདུད་རྩི་འོད་ཟེར་དང་བཅས་པས་གང༌། ལུས་ཀྱི་སྒོ་ནས་བསགས་
པའི་དབང་ཐོབ། ལམ་བསྐྱེད་རིམ་བསྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་
འགྲུབ་པའི་ནུས་པ་བཞག་བྱུང་སྙམ་དུ་བསམ། དེ་བཞིན་དུ་མགྲིན་པའི་ཨཱལས་གསུང་
གི་བྱིན་རླབས་ཐམས་ཅད་འོད་ཟེར་དང་བདུད་རྩི་དམར་པོའི་རྣམ་པར་བྱུང་། རང་གི་
མགྲིན་པར་ཞུགས། མགྲིན་པ་ལོངས་སྤྱོད་ཀྱི་འཁོར་ལོའི་རྩ་འཁོར་སོགས་བདུད་རྩི་
དམར་པོས་གང་། ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་དག །གསང་
བའི་དབང་ཐོབ། ལམ་རྩ་རླུང་ཐིག་ལེ་སོགས་བསྒོམ་པ་ལ་དབང་། འབྲས་བུ་ལོངས་
་བྱུང༌། རང་གི་སྙིང་གར་ཞུགས། སྙིང་ག་ཆོས་ཀྱི་འཁོར་ལོའི་རྩ་འདབ་བདུད་རྩི་
འོད་ཟེར་དང་བཅས་པས་གང་། ཡིད་ཀྱི་སྒོ་ནས་བསགས་པའི་སྡིག་སྒྲིབ་དག ཤེས་
རབ་ཡེ་ཤེས་ཀྱི་དབང་ཐོབ། འོད་གསལ་གྱི་རྫོགས་རིམ་བསྒོམ་པ་ལ་དབང་བར་བྱས།
འབྲས་བུ་ཆོས་སྐུ་འགྲུབ་པའི་ནུས་པ་བཞག་བྱུང་སྙམ་དུ་བསམ། ཡང་བླ་མའི་གནས་

གསུམ་གྱི་ཡེ་གེ་གསུམ་ལས་འོད་ཟེར་དཀར་དམར་མཐིང་གསུམ་ཅིག་ཅར་དུ་བྱུང་།
རང་གི་གནས་གསུམ་དུ་ཅིག་ཅར་དུ་ཐིམ་པ་ལས་སྒོ་གསུམ་ཐུན་མོང་གི་སྡིག་སྒྲིབ་སྦྱངས།
བླ་མའི་སྐུ་གསུང་ཐུགས་ཐུན་མོང་གི་བྱིན་རླབས་ཞུགས། དབང་བཞི་པ་ཚིག་དབང་
བླ་མའི་མཐའ་སྐོར་གྱི་འཇའ་འོད་གུར་ཁྱིམ། འོག་གི་སེང་ཁྲི་དང་བཅས་པ་བླ་མ་ལ་
ཐིམ་ཞིང༌། བཛྲ་ས་མཱ་ཛཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་ནས་བརྗོད་པས། བླ་
ཏེ་རང་ཉིད་ལ་ཐིམ་པས་བླ་མའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་
དབྱེར་མེད་དུ་མོས་པར་བྱ་བ་ཡིན་ནོ། །བླ་མ་དང་རང་སེམས་ཡི་དམ་རྣམས་དབྱེར་
མེད་དུ་བྱེད་ཚུལ་ཐུན་མོང་མ་ཡིན་པ་ཞིག་ཡོད་པ་ཞལ་གྱི་གདམས་པ་ལས་ཤེས་དགོས་
པ་ཡོད་དོ། །གཉིས་པ་ལམ་དངོས་གཞི་བསྒོམ་པ་ལ། ཐོག་མར་གནས་གང་དུ་བསྒོམ་
པ་ནས་རྩ་ལམ་སྦྱོང་བའི་བར་ཕྱོགས་གཅིག་ཏུ་བཤད་པ་དང་། དངོས་གཞི་བསྒོམ་ཚུལ་
དངོས་བཤད་པ་གཉིས། དང་པོ་ནི། ཐོག་མར་གནས་གང་དུ་བསྒོམ་པ། ལུས་ཀྱི་
སྤྱོད་ལམ་ཇི་ལྟར་བྱེད་པ། རྩ་ལམ་སྦྱོང་བ་རྣམས་ཕྱོགས་གཅིག་ཏུ་བཤད་ན་འདི་ལྟར་
ཡིན་ཏེ། གནས་ནི་ནད་མི་སྐྱེ་བའི་ས་བཟང་བ་དང་། གཅན་གཟན་དང་དགྲ་གདོན་
སོགས་ཀྱིས་འཚེ་བ་མེད་ཅིང་། གྲོང་ལས་རྒྱང་གྲགས་སོགས་ཀྱིས་འཕགས་པའི་དགོན་
པའི་གནས་སམ། སྐྱེད་མོས་ཚལ་ལ་སོགས་པར། ཉིན་པར་སྐྱེ་བོ་མང་པོའི་རྒྱུ་འགྲུལ་
མེད་ཅིང་། སེམས་ཕྱི་རོལ་ཏུ་གཡེང་བའི་རྐྱེན་སྒྲ་ལ་སོགས་པ་ཆུང་བ། མདོར་ན་
རྣལ་འབྱོར་སྒྲུབ་པའི་གེགས་མེད་ཅིང་ཡིད་དུ་འོང་བ་ཉམས་དགའ་བ་ལ་སོགས་པར།
འདོད་པའི་ཡོན་ཏན་ལྔ་སོགས་སྤངས་པའི་དཀའ་ཐུབ་ཀྱིས་ལུས་གདང་བ་མེད་ཅིང་འདོད་

ཡོན་གྱི་རང་བཞིན་ཤེས་པའི་སྒོ་ནས། ལོངས་སྤྱད་པས་སྔགས་ཀྱི་དངོས་གྲུབ་ཀྱི་གཙོ་
བོར་འགྲུབ་བར་འགྱུར་ཏེ། རྡོ་རྗེ་ཕྲེང་བ་ལས། སྐྱེ་བོས་དབེན་བའི་ལྷ་ཡི་གནས། །
སྒྲ་ཡི་མཚན་མ་རྣམས་དང་བྲལ། །སྐྱེ་བོའི་ཚོགས་ནི་མེད་པ་དང་། །བགེགས་མེད་
པའི་བགེགས་དང་བྲལ་བའི་གནས་སུ་འབོལ་ལ་སོགས་པ་ཤིན་ཏུ་བདེ་བའི་གདན་ལ་
རྐང་པ་སྐྱིལ་ཀྲུང་ཡོངས་རྫོགས་སམ་ཕྱེད་སྐྱིལ། སྒལ་ཚིགས་མདའ་ལྟར་བསྲངས།
མགྲིན་པ་ཅུང་ཟད་གུག་སྟེ་མིག་གཉིས་སྣ་ཡི་རྩེ་མོར་གཏད། སྟེང་གི་སྣ་དང་ལྟེ་བ་
ཅིང་། ལྕེ་རྩེ་རྐན་ལ་ཅུང་ཟད་སྦྱར། སོ་དང་མཆུ་གཉིས་རང་བབས་སུ་བཞག དབུགས་
ཕྱིར་རྒྱུ་བ་དང་ནང་དུ་རྡུབ་པ་གཉིས་ཆེ་ངར་ཅན་སོགས་མི་བྱེད་པར་དལ་བུར་གཏོང་ཞིང་།
རྩོལ་བ་དྲག་པོ་མི་བྱེད་པར་དབུགས་འབྱུང་རྔུབ་གཞི་ལ་ཇི་ལྟར་ཡོད་པའི་རང་བབས་
སུ་བཞག ལག་པ་གཉིས་ལྟེ་འོག་ཏུ་མཉམ་བཞག་བྱས་ལ་མཐེ་བོང་གི་རྩེ་རེག་པར་
བྱའོ། །དེ་ལྟ་བུའི་སྤྱོད་ལམ་དང་ལྡན་པའི་སྒོ་ནས། འོག་ནས་འབྱུང་བའི་ལམ་རྣམས་
གིས་དངོས་གྲུབ་མཆོག་ཏུ་གྱུར། །ཞེས་འདྲི་བ་ལ། སྒྲུབ་པོ་བདེ་བའི་སྟན་གནས་
ནས། །མིག་གཉིས་སྣ་རྩེར་གཏད་བྱས་ལ། །སྣ་ནི་ལྟེ་བའི་ཚོད་དུ་བཞག །ཕྲག་
གོང་མཉམ་ལ་ལྕེ་རྐན་སྦྱར། །སོ་དང་མཆུ་ནི་བདེ་བར་བཞག །དབུགས་ཀྱི་འབྱུང་
རྡུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་བ། །ཇི་ལྟ་བ་བཞིན་འབྱུང་རྔུབ་ནི།།
སེམས་དཔའི་སྐྱིལ་ཀྲུང་ལེགས་གནས་པ། །དེ་ལྟར་སྤྱོད་ལམ་དང་ལྡན་པས། །ཞེས་
པའི་ལན་དང་། རྣལ་འབྱོར་བཞིའི་རིམ་པ་ཉིད་ལས་ཀྱང༌། །བླ་མ་ལ་གུས་དམ་ཚིག་

ལྡན། །སྙིང་རྗེས་སེམས་ཅན་དོན་སེམས་པའི། །སྒྲུབ་པོ་དབེན་པའི་གནས་སུ་ནི།།
དངོས་གྲུབ་དམ་པ་བསྒྲུབ་པར་བྱ། །ཞེས་གསུངས་པ་ལྟར་རང་གི་ཡིད་དང་མཐུན་པའི་
གནས་སུ་ཤིན་ཏུ་བདེ་བའི་སྟན་ལ་ལུས་དྲང་པོར་བསྲངས། བསྐྱེད་རིམ་ཉེར་བསྡུ་བྱས་
རྗེས་ཡིན་ན་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་ཡུམ་བཅས་སུ་བསྒོམ། ཉེར་
སྦྱང་བར་བྱ་ལ། དེ་ཡང་། ལུས་སྦྱངས་པས་ནི་རྩ་དང་རླུང་། །ལེགས་པར་དག་པ་
ཉིད་དུ་འགྱུར། །སྤྲོས་པ་ཐམས་ཅད་སྤངས་ནས་ནི། །མཉམ་པར་གཞག་པར་དངོས་
གྲུབ་ཐོབ། །ཅེས་གསུངས་པ་ལྟར། ཡན་ལག་དྲུག་སྦྱོང་གི་རླུང་གི་རྣལ་འབྱོར་རྒྱས་
པར་གྲུབ་ན་དང་། དེ་བཞིན་དུ་མ་གྲུབ་ན། ན་རོ་ཆོས་དྲུག་གི་སྐོར་ནས་བཤད་པ་ལྟར་
ཡན་ལག་ལྔ་སྦྱོང་ངམ། དེ་ཡང་མ་གྲུབ་ན། རླུང་རོ་དགུ་ཕྲུགས་སུ་བསལ་བའི་མན་
ཕྲུ་མ་རློན་པ་ཕུས་བཏབ་པ་བཞིན་དུ་སྟོང་སང་ངེ་བ་ཞིག་ཏུ་བསྒོམ། ལུས་ཀྱི་མདུན་
རྒྱབ་གཉིས་ཀྱི་དབང་དུ་བྱས་ན་ཅུང་ཞིག་རྒྱབ་གཞུང་ལ་ཉེ་ཞིང་། གཡས་གཡོན་གཉིས་
ཀྱི་དབང་དུ་བྱས་ན་དབུས་དྲང་ཐད་དུ་རྩ་རོ་རྐྱང་དབུ་མ་གསུམ་ལུས་ཀྱི་གཞུང་ཤིང་གི་
ཚུལ་དུ་བྱས་ལ། ཡར་སྣ་ཐོད་པའི་འོག་ནས་གུག་སྟེ་སྨིན་མཚམས་ཀྱི་དབུས་དྲང་
ཐད་དང་། དེའི་གཡས་གཡོན་དུ་རོ་རྐྱང་གཉིས་ཀྱི་ཡར་སྣ་སྣ་བུག་གི་རུས་པའི་བུ་
དུ་ཡོད་པར་བྱས་ལ། ཐོག་མར་རྐྱང་མའི་མར་སྣ་རོ་མའི་མར་སྣའི་ནང་དུ་བཙུད་དེ།
སྣ་བུག་གཡོན་པ་ནས་རླུང་རྡུབ་རྐྱང་མའི་ནང་གང་། རིམ་གྱིས་རོ་མའི་ནང་ལ་ཡར་
བརྒྱུད། སྣ་བུག་གཡས་པ་ནས་བུས་པས། རོ་མའི་ནང་གི་རྩ་ཡི་སྐྱོན་ཐམས་ཅད་
བསལ་ཏེ། རོ་མ་སྣུམ་ཕྲོམ་མེ་བ་ཞིག་ཏུ་བསམ། རླུང་རྡུབ་པ་ནས། འདིའི་བར་

ལན་གསུམ་བྱའོ། །ཡང་རོ་མའི་མར་སྣ་རྐྱང་མའི་མར་སྣའི་ནང་དུ་བཙུད་དེ། སྣ་
བུག་གཡས་པ་ནས་བརྩམ་རླུང་རྡུབ་རོ་མའི་ནང་ནས་བརྒྱུད། རྐྱང་མའི་ནང་དུ་ཡར་
ཞུགས། སྣ་བུག་གཡོན་པ་ནས་ཕྱིར་འབུད་ཐེངས་གསུམ་བྱས་པས། རྐྱང་མའི་ནང་
གི་སྐྱོན་ཐམས་ཅད་སྦྱངས་ནས་རྐྱང་མ་སྣུམ་ཕྲོམ་མེ་བ་ཞིག་ཏུ་གྱུར་པར་བསམ། འདི་
ཡང་ལན་གསུམ་མོ། །དེ་ནས་རོ་རྐྱང་གཉིས་ཀའི་མར་སྣ་དབུ་མའི་ནང་དུ་ཡི་གེ་དབུ་
ཅན་གྱི་ཆའི་དབྱིབས་ལྟ་བུར་བཙུད་དེ། སྣ་བུག་གཉིས་ཀ་ནས་རླུང་རྔུབ་སྟེ། རོ་རྐྱང་
གཉིས་ཀ་ནས་ཕྱིར་བུས། དེ་བཞིན་སྔར་ལྟར་སྣ་བུག་གཉིས་ཀ་ནས་རྡུབ་པ་དང་། ཕྱིར་
དགོས་པ་ནི། སེམས་ཕྱི་རོལ་ཏུ་གཡེང་བ་ལྡོག་ཅིང་རྩ་གསུམ་ལས་རུང་དུ་འགྱུར་
བའི་དགོས་པ་ཡོད་དེ། དེ་ནས་རྩ་ལམ་སྦྱོང་བ་དངོས་གཞི་ནི། ནུ་མ་གཉིས་ཀྱི་དབུས་
དྲང་ཐད་ནས་རྒྱབ་གཞུང་དུ་ཅུང་ཟད་ཉེ་བའི་སར། རོ་རྐྱང་གཉིས་ཀྱིས་དབུ་མ་ལ་ལན་
གསུམ་གསུམ་དུ་འཁྱུད་པའི་མདུད་པ་ཟུང་དུ་བསྡེབས་ན་གསུམ་ཡོད་པའི་མདུད་པ་གང་
དུ་ཡོད་པའི་ཐད་དེ་ནས་སྙིང་གའི་ཕྱོགས་བཞིར་རྩ་འདབ་བཞི་གྱེས། དེ་ལས་གཉིས་
གཉིས་གྱེས་པས་བརྒྱད། དེ་ཐམས་ཅད་ཁ་དོག་དཀར་པོ། ཕྱི་དབྱིབས་ཟླུམ་པོའི་
རྣམ་པ་ཁ་འོག་ཏུ་ཕྱོགས་པ། མགྲིན་པའི་ཐད་དུ་རོ་རྐྱང་གཉིས་ཀྱིས་དབུ་མ་ལ་ལུ་གུ་
རྒྱུད་ལྟར་དུ་འཁྱུད་པའི་མདུད་མཚམས་ནས་ཕྱོགས་བཞིར་རྩ་འདབ་རེ་གྱེས། དེ་ལས་
གཉིས་གཉིས་གྱེས་པས་བརྒྱད། དེ་ལས་གཉིས་གཉིས་གྱེས་པས་བཅུ་དྲུག ཐམས་
ཅད་ཁ་དོག་དམར་པོ། ཕྱི་དབྱིབས་ཟླུམ་པོའི་རྣམ་པ་རྩ་འདབ་རྣམས་ཁ་གྱེན་དུ་ཕྱོགས་
པ༑ དེ་ནས་སྤྱི་བོ་བདེ་ཆེན་གྱི་འཁོར་ལོའི་རྩ་མདུད་ཡོད་པའི་ཐད་ནས། ཕྱོགས་བཞིར་

རྩ་འཁོར་མཐོང་བའི་རྐྱེན་གྱིས། དྷ ཏིའི་ནང་ནས་ཡར་ཧྲིལ་ལི་ལི་འགྲིལ་ཏེ། མགྲིན་
པའི་ཐད་ཀྱི་དྷཱཏིའི་ནང་དུ་སླེབས་པ་ན་དེ་ལ་སེམས་ཅུང་ཟད་བཟུང་ནས། མགྲིན་པའི་
རྩ་འདབ་རྣམས་ལ་ཕར་སེང་ཚུར་སེང་དུ་བལྟས་པས། མཛོད་ཕུག་སྟོང་པ་གཅིག་ནས་
གཅིག་ཏུ་བལྟ་བ་བཞིན་དུ། རྩ་འདབ་རྣམས་ཀྱི་རྩ་བ་ནས་རྩེ་མོའི་བར་བུག་པ་ཧ་རེ་
པོར་བྱས། གུམ་པ་རྣམས་བརྐྱང་། ཞར་བ་རྣམས་བསངས། དེ་ནས་སྔར་ལྟར་སྤྱི་བོ་
བདེ་ཆེན་གྱི་འཁོར་ལོར་ཕྱིན་ཏེ། མགྲིན་པ་ལོངས་སྤྱོད་ཀྱི་འཁོར་ལོ་ཇི་ལྟ་བ་བཞིན་
དུ་བྱེད། དེ་ནས་དྷཱའི་ཡར་སྣ་མཐོང་བས་རྐྱེན་བྱས་ནས། དྷཱ ཏིའི་ཡར་སྣར་ཕྱིན་
ཏེ་མཁར་མཐོན་པོའི་སྒོ་ཆུང་ངུ་ནས་ཕྱི་རོལ་ཏུ་བལྟ་བ་བཞིན་དུ། རང་ཉིད་འཇིགས་
བྱེད་དུ་གསལ་བའི་སྐུ་མདོག་ཕྱག་མཚན་ཞལ་ཕྱག་ལ་སོགས་པ་གསལ་བར་མཐོང་བར་
བསྒོམ། དེ་ནས་སླར་ཡང་དྷཱ་ཏི འི་ནང་དུ་ཚུར་ལོག་སྟེ། སྤྱི་བོ་བདེ་ཆེན་གྱི་འཁོར་
ལོ༑ མགྲིན་པ་ལོངས་སྤྱོད་ཀྱི་འཁོར་ལོ། སྙིང་ག་ཆོས་ཀྱི་འཁོར་ལོ། ལྟེ་བ་སྤྲུལ་
པའི་འཁོར་ལོ། གསང་གནས་བདེ་སྐྱོང་གི་འཁོར་ལོ། ནོར་བུའི་དབུས་ཀྱི་རྩ་འདབ་
དགའ་བ་འཁྱིལ་པ་རྣམས་སུ་ཕྱིན་ཏེ། སྔར་མགྲིན་པ་ལོངས་སྤྱོད་ཀྱི་འཁོར་ལོར་བཤད་
པ་བཞིན་དུ་རྩ་འདབ་ཀྱི་ནང་ལ་བལྟ་བ་སོགས་བྱེད་པ་ཡིན་ནོ། །དེ་ལྟ་བུའི་ཞག་ཁ་ཡར་
རྩ་ལམ་སྦྱོང་བའི་དམིགས་པ་བྱེད་པ་འདིས་དུས་འཁོར་ནས་བཤད་པའི་སོར་སྡུད་ཀྱི་དོད་
ཐུབ་པ་ཡིན་གསུངས། གཉིས་པ་དངོས་གཞི་བསྒོམ་ཚུལ་ལ་བཞི། སྔགས་ཀྱི་རྣལ་
འབྱོར། དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར། རྣམ་དག་ཡེ་ཤེས་ཀྱི་
རྣལ་འབྱོར་བཤད་པའོ། །དང་པོ་ནི། སྔགས་ཀྱི་རྣལ་འབྱོར་བསྒོམ་པ་དངོས་ལ་ཐོག་
མར་ལྟེ་བའི་རྗེ ས་གཞིག་གི་སྡུད་རིམ་བསྒོམ་པ། མཐར་སྙིང་གར་གཞོལ་ཏེ་གནད་

དུ་བསྣུན་ནས་བསྒོམ་པའོ། དང་པོ་ལ་ཡང་གནད་བཞི་ཚང་དགོས་ཏེ། རྒྱུད་རྡོ་རྗེ་
ཞེས་གསུངས་པ་ལྟར། ལུས་ཀྱི་གནད་ནི་སྔར་བཤད་ཟིན། དུས་ཀྱི་གནད་ནི་སྤྱིར་
རྒྱུན་གཏན་དང་། ཁྱད་པར་དུ་ཐོ་རངས་རིག་པ་དྭངས་པའི་དུས་དང༌། ཕྱི་དྲོ་མེ་རླུང་
ནང་རང་དུ་དམིགས་པ་གཏོད་པ་གལ་ཆེ་ཞིང་། ཁྱད་པར་དུ་སྐབས་འདིར་ལྟེ་བའི་རྩ་
འཁོར་གྱི་དབུས་ཀྱི་དྷཱུ་ཏིའི་ནང་དུ་དམིགས་པ་གཏོད་དགོས་ཏེ། དེའི་རྒྱུ་མཚན། ཞབས་
ནི་འཕོ་བ་བཅུ་དྲུག་སྟེ། །ཞེས་དག་བ་བཤད་པའི་སྐབས་སུ་ནང་ལ་སྦྱར་ལ། ལྟེ་བའི་
རྩ་འདབ་དྲུག་ཅུ་རེ་བཞི་ལ་རིམ་པ་ལྔ་ཡོད་པའི་རིམ་པ་གསུམ་པར་རྩ་འདབ་བཅུ་དྲུག་
རེ་ཡོད་པའི་མཚམས་ཀྱི་རྩ་འདབ་བཞི་མ་གཏོགས། རྩ་འདབ་བཅུ་གཉིས་ཀྱི་ནང་ནས་
རྩ་འདབ་གཅིག་ནས་གཅིག་ཏུ་འཕོ་བའི་རླུང་གི་འཕོ་བ་བཅུ་གཉིས་དེ་སྡུད་བྱེད་ས་ཆུ་
ཞེས་གསུངས་པའི་གནད་ཀྱིས་ཡིན་ནོ། །རླུང་གི་གནད་ནི་ཕྱི་ནང་དུ་རླུང་འབྱུང་འཇུག་
བྱེད་པ་སྒྲ་ཅན་དང་། དྲག་ཏུ་མི་བྱ་བར་དལ་བུས་རྒྱུ་བའི་འཇམ་པོར་བྱའོ། །ལྟེ་བའི་
རྗེས་གཞིག་བསྒོམ་པ་དངོས་ལ་གཉིས། མཐའ་ཆོད་པའི་ཕྱིར་ཅུང་ཟད་སྤྲོས་ཏེ་བཤད་
པ་དང་། ལས་དང་པོ་བ་ལ་ཕན་པའི་ཕྱིར་མདོར་བསྡུས་ཏེ་བཤད་པའོ། །དང་པོ་ནི།
རྣལ་འབྱོར་བཞིའི་དེ་ཁོ་ན་ཉིད་ལས། མཁའ་འགྲོའི་ཕོ་བྲང་ཆུ་སྐྱེས་དབུས། །ཐབས་
དང་ཤེས་རབ་སྦྱོར་བ་ཡིས། །ཁམས་གསུམ་རྒྱུ་དང་མི་རྒྱུའི་དོན། །རྣལ་འབྱོར་ཆེན་
པོ་ངལ་བསོ་བྱ། །ཞེས་གསུངས། དེ་ལ་འདིར་མཁའ་འགྲོ་ནི། ངེས་དོན་གྱི་མཁའ་
འགྲོ་གཏུམ་མོའི་མེ་ལ་བྱ་སྟེ། ཀྱེ་རྡོར་སོགས་ནས་ཀྱང་གཏུམ་མོའི་མེ་ལ་བདག་མེད་
མར་གསུངས་པ་ལྟ་བུ་ཡིན་པའི་ཕྱིར། ཕོ་བྲང་ནི་གཏུམ་མོའི་མེ་དེ་གང་དུ་ཡོད་པའི་

གནས་ལ་ཟེར་བ་ཡིན་པས། ཆུ་སྐྱེས་ནི་ལྟེ་བའི་རྩ་འཁོར་གྱི་དབུས་རོ་རྐྱང་གཉིས་
ཀྱི་མདུད་པས་བསྡམས་པའི་དྷཱ ཏིའི་ནང་ངོ༌། །འོ་ན་དེར་ཚུལ་ཇི་ལྟར་བསྒོམ་ན། དེ་
འདྲ་བའི་དྷཱ་ཏིའི་ནང་དེར་ཉི་གདན་གྱི་སྟེང་དུ་དཔལ་རྡོ་རྗེ་འཇིགས་བྱེད་སྐུ་མདོག་དཀར་
པོ་མ་ཧེའི་ཞལ་ཅན། ཞལ་གཅིག་ཕྱག་གཉིས་ཀྱིས་གྲི་ཐོད་འཛིན་པས། ཡུམ་རྡོ་རྗེ་
རོ་ལངས་མ་དཀར་མོ་ཞལ་གཅིག་ཕྱག་གཉིས་གྲི་ཐོད་འཛིན་པ་ལ་འཁྱུད་པའི་རྣམ་པ་
ཅན་གྱི་ལྟེ་བའི་དྷཱཏིའི་ནང་དེ་ལས་གཞན་དུ་དམིགས་པ་མ་འཆོལ་བར་བྱས་ཏེ་རྩེ་གཅིག་
ཏུ་བསྒོམ་པའི་སྙིང་གར་ཉི་གདན་ཕྲ་མོ་གཅིག་གི་སྟེང་དུ་ཧཱུཾ་ཡིག་དཀར་པོ་སྤུས་བྲིས་
པ་ལྟ་བུ་ཤིན་ཏུ་ཕྲ་ཞིང་འོད་འཚེར་བ། བདེ་བ་ཆེན་པོའི་རང་བཞིན་གྱི་བདེ་ཆམ་ཆམ་
པ་ཞིག་གསལ་བཏབ་ནས། དེ་ལ་སེམས་ཞུགས་པ་བཞིན་དུ་བྱས་ཏེ་རྩེ་གཅིག་ཏུ་བསྒོམ།
དེ་ཡང་ཧ་ཅང་དམིགས་པ་ལ་གྲིམས་དྲག་ན་སེམས་ཕྱི་རོལ་ཏུ་འཕྲོ་ཞིང་གཡེང་བའི་
རྒོད་པ་སོགས་སྐྱེ་ལ། འཛིན་སྟངས་ཤུགས་ཞན་ན་དམིགས་པའི་གསལ་ཆའི་ངར་
དང༌། འཛིན་སྟངས་གློད་པའི་དབང་གིས་བྱིང་རྨུགས་སོགས་སྐྱེ་ཉེན་ཡོད་པས་གྲིམས་
ལྷོད་རན་པའི་མཚམས་ཟིན་པར་བྱས་ནས་རྩེ་གཅིག་ཏུ་བསྒོམ་པ་ཡིན་ལ། དེ་ལྟ་བུའི་
དམིགས་རྟེན་ལ་སེམས་བཞག་བཞིན་པའི་ངང་ནས། དམིགས་རྟེན་དེ་ལས་འོད་ཟེར་
འཕྲོས་ཏེ། ལུས་ཀྱི་སྟོད་སྨད་ཀྱི་རླུང་རྣམས་བསྡུས་ཏེ། དམིགས་རྟེན་དེ་ལ་སིབ་
སིབ་ཐིམ་པར་ཡང་ཡང་བསྒོམ་ན། གེགས་ཆུང་ཞིང་རླུང་འདུ་སླ་བའི་ཁྱད་ཆོས་གསུངས།
དེ་ལྟར་བསྒོམ་ནས་ལྟེ་བའི་ཡེ་ཤེས་སེམས་དཔའ་ཡབ་ཡུམ་གྱི་སྦྱོར་མཚམས་དང་། ཏིང་
ངེ་འཛིན་སེམས་དཔའ་ལས་འོད་ཟེར་འཕྲོས། དམ་ཚིག་སེམས་དཔའི་ལུས་གང་། འོད་
ཟེར་ཕྱིར་འཕྲོས་ཏེ་སྣོད་ཀྱི་འཇིག་རྟེན་གཞལ་ཡས་ཁང་དུ་བསྒྱུར། བཅུད་ཀྱི་སེམས་
ཅན་རྣམས་རྡོ་རྗེ་འཇིགས་བྱེད་ཡབ་ཡུམ་ལ་སོགས་པའི་ལྷར་བསྒྱུར། དེ་ནས་སྣོད་
ཀྱི་འཇིག་རྟེན་འོད་ཀྱི་གོང་བུར་བྱས་ཏེ། བཅུད་ཀྱི་སེམས་ཅན་རྣམས་ལ་ཐིམ། བཅུད་

ཀྱི་སེམས་ཅན་རྣམས་བསྐྱེད་རིམ་ཉེར་བསྡུ་མ་བྱས་ན། དུར་ཁྲོད་བསྲུང་འཁོར་དང་བཅས་པ་ལ་ཐིམ་ནས། བསྐྱེད་རིམ་གྱི་ཉེར་བསྡུའི་སྐབས་བཞིན་བྱེད་དགོས་ལ། བསྐྱེད་
རིམ་ཉེར་བསྡུ་བྱས་ནས་བསྒོམ་པ་ཡིན་ན། བཅུད་ཀྱི་སེམས་ཅན་རྣམས་དམ་ཚིག་སེམས་
དཔའ་ཡབ་ཡུམ་ལ་ཐིམ། ཡུམ་ཡང་ཡབ་ལ་ཐིམ་ཞིང་། ཡབ་ལྟེ་བའི་ཡེ་ཤེས་སེམས་
དཔའ་ཡབ་ཡུམ་ལ་ཐིམ། དེ་ལ་ཅུང་ཟད་སེམས་བཟུང་སྟེ་བཞག དེ་ནས་ཡེ་ཤེས་
སེམས་དཔའི་ཡུམ་ཡབ་ལ་ཐིམ་ཞིང་། ཡབ་ཀྱང་ལྟེ་བའི་ཧཾ་ཡིག་དཀར་པོ་ཏིང་ངེ་
འཛིན་སེམས་དཔའ་ལ་ཐིམ། ཏིང་ངེ་འཛིན་སེམས་དཔའ་ལ་རོ་ཞིག་དམིགས་པ་གཏད་
དེ་རྩེ་གཅིག་ཏུ་སྒོམ་པར་བྱེད། ཧཱུྃ་གི་ཞབས་ཀྱུ་ནས་རིམ་གྱིས་ཁོག་པ། མགོ་བོ།
ཟླ་ཚེས། ཐེག་ལེའི་བར་ལ་བསྡུས་ནས། ཐིག་ལེ་དེ་ལ་སེམས་ཞུགས་པ་བཞིན་དུ་
བྱས་ནས་རྩེ་གཅིག་ཏུ་བསྒོམ་པ་དང༌། རེས་འགའ་ཐིག་ལེ་ཡང་ནཱ་ད་ལ་ཐིམ། ནཱ་
ད་ཇེ་ཕྲ་ཇེ་ཕྲར་སོང་སྟེ་མི་དམིགས་པའི་འོད་གསལ་གྱི་ཡེ་ཤེས་ལ་མཉམ་པར་འཇོག་
པར་བྱེད། སྡུད་ཚུལ་གྱི་དཔེ་མེ་ལོང་ལ་ཧས་བཏབ་པའི་ཚེ། གཡའ་རྣམས་མཐའ་
ནས་རིམ་བཞིན་དུ་དབུས་སུ་སྡུད་པ་ལྟར། སྣོད་བཅུད་དང་ལུས་སོགས་སྡུད་ཚུལ་
དེ་ལྟར་བྱེད་པ་ཡིན་ཏེ། རྣལ་འབྱོར་བཞིའི་དེ་ཁོ་ན་ཉིད་ལས། ལྟེ་བའི་དབུས་སོན་
དཔའ་བོ་ལས། །སྤྲོ་དང་སྡུད་པའི་སྦྱོར་བ་ཡིས། །ཇི་ལྟར་དབུགས་རླུང་མེ་ལོང་ལ།
ཇི་ལྟར་ཐིམ་པར་བལྟ་བར་བྱ། །ལྟེ་བའི་ཆུ་སྐྱེས་པདྨོ་ལ། །ཡུངས་ཀར་ཙམ་དུ་བརྟག་
བྱ་གང་། །འོད་གསལ་ཡེ་ཤེས་ཉིད་དུ་འགྱུར། །ཞེས་གསུངས་པ་བཞིན་ནོ། །དེ་
ནས་སླར་ཡང་ལྟེ་བའི་བུག་པའི་ཐད་དུ་ཏིང་ངེ་འཛིན་སེམས་དཔའ། དེའི་ཕྱི་རོལ་ཏུ་
ཡེ་ཤེས་སེམས་དཔའ་ཚོན་གང་པ་ཡབ་ཡུམ། དེའི་ཕྱི་རོལ་ཏུ་དམ་ཚིག་སེམས་དཔའ་
རྡོ་རྗེ་འཇིགས་བྱེད་ཡབ་ཡུམ། རྩ་གསུམ་འཁོར་ལོ་དྲུག་དང་བཅས་པ་སྔར་བཞིན་གསལ་
བཏབ། ལྟེ་བའི་འདོད་ལྷ་ཡབ་ཡུམ་ཧཱུྃ་ཡིག་དང་བཅས་པ་ལ་སྔར་བཞིན་སེམས་བཟུང་

བས། ཉིན་ཞག་གཅིག་ལ་ཆ་དྲུག་ཏུ་ཕྱེ་བའི་ཆ་གཅིག་གི་རིང་དམིགས་རྟེན་དེ་ལ་བྱིང་
རྒོད་སོགས་རྟོག་པ་གཞན་གྱིས་བར་མ་ཆོད་པར་གནས་ཐུབ་པ་བྱུང་ན་རླུང་སེམས་འཇུག་
པ་གཅིག་པའི་གནད་ཀྱིས། སེམས་གང་དུ་ཟིན་པ་དེར་རླུང་འཇུག་པ་ཆོས་ཉིད་ཡིན་
པས་ན། རོ་རྐྱང་གི་རླུང་གཉིས་ལྟེ་བའི་དྷཱ་ཏིའི་ནང་དུ་ཞུགས་གནས་ཐིམ་གསུམ་འབྱུང་།
ཞུགས་པའི་རྟགས་ལ་སྣ་བུག་གཉིས་ཀ་ནས་རླུང་མཉམ་དུ་རྒྱུ་བ་ཤེད་མཚུངས་ངེས་ཅན་
དུ་འབྱུང་བ་ཡིན་པས། དེ་ཡང་སྣ་བུག་རེ་རེ་བ་ནས་རླུང་རྒྱུ་བའི་ཚེ། གོང་གི་དམིགས་
རྟེན་ལ་སེམས་བཟུང་བ་ན་མྱུར་པོར་སྣ་བུག་གཉིས་ཀ་ནས་མཉམ་རྒྱུ་བྱེད་པ་དམིགས་
པ་བསྒོམ་རེས་ཀྱིས་ཡོང་ན། རླུང་དྷུ་ཏིར་ཚུད་པ་ཙམ་དུ་འཇོག གནས་པའི་རྟགས་
ནི༑ མཚམས་དེ་ནས་བསྒྲིམས་ཏེ་བསྒོམ་པས། སྣ་བུག་གཉིས་ནས་རླུང་གི་རྒྱུ་བ་
ཆད་ཅིང་ལྟོ་བ་མི་འགུལ་བ་ཞིག་དགོས། སྣ་བུག་གི་རྒྱུ་བ་ཆད་པ་ཙམ་ནི་བྱིང་བ་ཕྲ་
མོ་བསགས་པ་དང་། ཞི་གནས་བརྟན་པོ་རྙེད་པ་དང་། དྷཱ ཏིའི་ནང་དུ་དམིགས་པ་
གཏད་པ་མ་ཡིན་པའི་བུམ་པ་ཅན་བསྒོམ་ནས་རླུང་བྱེར་བ་རྣམས་ལ་ཡང་འབྱུང་བས། དེ་
རྣམས་མ་ནོར་བ་གལ་ཆེ། དེའི་ཚུལ་ཡང་ལུས་དྲང་པོར་བསྲངས་ཏེ། ལྟོ་བ་འགུལ་
མི་འགུལ་བརྟགས་པས་མི་འགུལ་ན། ཐུར་སེལ་གྱི་རྒྱུ་བ་ཕྲ་མོ་ཡང་ལོག་པས་དྷཱ་ཏིའི་
ནང་དུ་རླུང་གནས་པར་འཇོག །དེ་ནས་བསྒྲིམས་ཏེ་བསྒོམས་པས་ཐིམ་པའི་རྟགས་
རྣམས་འབྱུང་བ་ཡིན། ཐིམ་པའི་རྟགས་ཀྱང་སྙིང་གའི་མི་ཤིགས་པའི་ཐིག་ལེ་ལ་ཐིམ་
ནས། རགས་པ་དང་ཕྲ་བའི་རྟགས་འབྱུང་ཚུལ་ཇི་ལྟ་བ་བཞིན་འདིར་མི་འབྱུང་། ལུས་
ཀྱི་རླུང་རགས་པ་འགའ་ཞིག་དྷཱཏིར་ཐིམ་པ་ལ་བརྟེན་ནས་ས་ཆུ་ལ་ཐིམ་པའི་རྟགས་སྨིག་
རྒྱུ་ལྟ་བུ་དང༌། ཆུ་མེ་ལ་ཐིམ་པའི་རྟགས་དུ་བ་ལྟ་བུ་དང༌། མེ་རླུང་ལ་ཐིམ་པའི་རྟགས་
མཁའ་སྣང་མེ་ཁྱེར་ལྟ་བུ་དང་། རང་བཞིན་བརྒྱད་ཅུའི་རྟོག་པ་བཞོན་པའི་རླུང་སྣང་
བ་ལ་ཐིམ་པར་རྩོམ་པ་ན་མར་མེ་ལྟར་འབར་ལྟ་བུའི་རྟགས་འཆར། རང་བཞིན་བརྒྱད་

ཅུའི་རྟོག་པ་བཞོན་པའི་རླུང་དང་བཅས་པ་སྣང་བ་ལ་ཐིམ་པའི་ཚེ། སྣང་བ་རང་དུས་
སུ་སྟོན་གནམ་གཡའ་དག་ལ་ཟླ་འོད་ཀྱིས་ཁྱབ་པ་ལྟ་བུའི་སྣང་བ་དཀར་ལམ་པ་འཆར།
སྣང་བ་བཞོན་པའི་རླུང་དང་བཅས་པ་མཆེད་པ་ལ་ཐིམ་པའི་ཚེ། མཆེད་པ་རང་དུས་
སུ་སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་སང་དམར་ལམ་པའི་
རྟགས་འཆར། མཆེད་པ་བཞོན་པའི་རླུང་དང་བཅས་པ་ཉེར་ཐོབ་ལ་ཐིམ་པའི་དུས་སུ།
སྟོན་གནམ་གཡའ་དག་ལ་སྲོད་ཀྱི་སྨག་མཐུག་པོས་ཁྱབ་པ་ལྟ་བུའི་སྟོང་སང་ནག་ལམ་
པ་འཆར། ཉེར་ཐོབ་ཀྱི་སྟོད་ལ་དྲན་བཅས་དང༌། སྨད་ལ་དྲན་མེད་དུ་འགྲོ་ཞིང་། ཉེར་
ཐོབ་དྲན་མེད་འདི་ཡང་གློ་བུར་གྱི་རྟོག་པ་རྣམས་ཀྱི་དྲན་པ་ཉམས་པ་ཕྲ་བ་གཉུག་མའི་
དྲན་པ་མ་གསོས་ཀྱི་བར་དེར་འབྱུང་བ་ཡིན་གསུངས། དེ་ནས་ཉེར་ཐོབ་བཞོན་པའི་
རླུང་དང་བཅས་པ་འོད་གསལ་ལ་ཐིམ་པའི་དུས་སུ། དྲན་མེད་དེ་གསོས་ནས་སྟོན་གནམ།
གཡའ་དག་ལ། ནམ་མཁའ་སྒྲིབ་བྱེད་ཀྱི་ཉི་འོད་ཟླ་འོད་སྲོད་ཀྱི་སྨག་མཐུག་པོ་རྣམས་
དང་བྲལ་བའི་ཐོ་རངས་ཀྱི་དུས་ནམ་མཁའི་རང་མདོག་ཇི་ལྟ་བ་བཞིན་དུ་ཐོན་པའི་སྐབས་
ལྟར་ལུགས་འབྱུང་གི་སྣང་བ་གསུམ་འགག་ལུགས་ལྡོག་གི་སྣང་བ་མ་ཤར་བའི་སྐབས་
དེར་གཉིས་སྣང་གི་སྤྲོས་པ་རགས་པ་མཐའ་དག་ཉེ་བར་ཞི་བའི། སྟོང་སང་གི་རྣམ་
པ་ཅན་གྱི་ཡུལ་སྣང་རང་བབས་སུ་འཆར་བའི་འོད་གསལ་དེ་འཆར་ལ། སེམས་དབེན་
མན་ཆད་དུ་སྣང་བ་གསུམ་ཞེས་གསུངས་པ་ནི། དཔེའི་འོད་གསལ་ཉེར་ཐོབ་ཏུ་བསྡུ་
བའི་དབང་དུ་བྱས་པ་ཡིན་ལ། འོད་གསལ་གྱི་ཡེ་ཤེས་མེད་པ་མ་ཡིན་ནོ། །འོ་ན་
རླུང་དབུ་མར་ཚུད་པ་ལས་བྱུང་བའི་རྟགས་དེ་རྣམས་གང་ལས་བཤད་སྙམ་ན། འཇམ་
དཔལ་ཞལ་ལུང་ལས། དེ་ནས་གསང་བའི་ཐིག་ལེ་ཆེ། །རབ་ཏུ་ཕྲ་བར་གོང་མ་བཞིན།།
རང་སེམས་དལ་བུ་དལ་བུས་བཟུང༌། དངོས་པོ་མེད་པའི་གནས་སུ་འགྱུར། །དེ་
ཡང་བཟུང་བ་གོམས་པ་ཡིས། །ཕྱིན་ཅི་ལོག་ནི་རྣམ་པར་བཟློག །སྨིག་རྒྱུ་ལྟ་བུའི་

སྣང་བ་ནི། །རྟགས་དེ་དང་པོར་ཤེས་པར་བྱ་། །དེ་བཞིན་དུ་ནི་ཆུ་ལོག་པས། །དུ་བ་
ལྟ་བུ་འབྱུང་བ་ནི། །གཉིས་པ་ཡིན་པར་ཤེས་པར་བྱ། །མེ་ནི་རྣམ་པར་ལོག་གྱུར་
པས། །མཁའ་སྣང་འདྲ་བ་གསུམ་པའོ། །རླུང་ནི་དེ་བཞིན་ལོག་པས་ན། །མར་མེ་
ལྟ་བུར་རབ་སྣང་བ། །རྟགས་ནི་བཞི་པར་ཤེས་པར་བྱ། །དེ་བཞིན་ཕྱིན་ལོག་རྣམ་
ལྟར། གསལ་བ་རྟགས་ནི་ལྔ་པའོ། །མཚན་མ་ལྔ་པོ་དེ་ཡིས་ནི། །མི་གནས་མྱ་
ངན་འདས་ཐོབ་པས། །རྣལ་འབྱོར་པས་ནི་འདི་ལ་འབད། །གཟུང་བ་ཡིས་ནི་ཡན་
ལག་གོ །ཞེས་གསུངས་སོ། །དེ་ལྟར་སྔར་བཤད་པ་དེ་ནི། སྣང་མཆེད་ཐོབ་གསུམ་
གྱི་དུས་སུ་སྟོན་གནམ་སྤྲིན་མེད་ལྟར་འབྱུང་བ་རིགས་གཅིག་པས། སོ་སོར་མ་ཕྱེ
བར་བསྡོམས་ནས་བཤད་པ་ཡིན་ལ། སོ་སོར་ཕྱེ་ན་རྟགས་བརྒྱད་ཡོད་དོ། །དེར་མ་
ཟད་འཕགས་པ་ལྷས། ས་ཡི་ཁམས་ནི་ཆུ་ལ་ཐིམ། །ཆུ་ནི་མེ་ལ་ཐིམ་པར་འགྱུར།།
མེ་ནི་རླུང་ལ་ཐིམ་པར་འགྱུར། །རླུང་ནི་སེམས་ལ་ཐིམ་པར་འགྱུར། །སེམས་ནི་
སེམས་བྱུང་བ་ལ་ཐིམ། །སེམས་བྱུང་མ་རིག་པ་ལ་ཐིམ། །མ་རིག་པ་ནི་འོད་གསལ་
ལའོ། །ཞེས་ས་ཆུ་ལ་ཐིམ་པ་ནས་འོད་གསལ་གྱི་བར་གྱི་ཐིམ་ཚུལ་རྣམས་ཚང་བར་
བཤད་པས། མཚན་མ་བརྒྱད་འབྱུང་བར་ཤེས་པར་བྱའོ། །དེ་ལྟར་སྤྱི ག་རྒྱུ་ནས་འོད་
གསལ་གྱི་བར་གྱི་རྟགས་རྣམས་ཤར་བའི་ཚེ། བདེ་བ་ཆེན་པོའི་ངོ་བོར་བསྐྱེད་ནས།
བདེ་སྟོང་དབྱེར་མེད་ཀྱི་ཡེ་ཤེས་བསྒོམ་པ་གཙོ་བོ་ཡིན་པས། དེའི་ཚུལ་ཡང་བཤད་
ན་འདི་ལྟར་ཡིན་ཏེ། གོང་དུ་ལྟེ་བའི་རྩ་འཁོར་གྱི་དབུས་སུ་དམིགས་པ་གཏོད་པའི་
རྐྱེན་གྱིས། རོ་རྐྱང་གི་རླུང་དབུ་མར་ཞུགས་ཤིང་གནས་པ་ལས། དབུ་མའི་ནང་གི་
གཏུམ་མོ་ཁྱད་པར་ཅན་འབར་ཏེ། བྱང་སེམས་སྤྱི་བོ་ནས་ཞུ་བའི་དགོས་པ་ནི། སྣང་
མཆེད་ཐོབ་གསུམ་འོད་གསལ་དང་བཅས་པའི་དུས་ཀྱི་སེམས་ལྷན་སྐྱེས་ཀྱི་བདེ་བ་ཆེན་

པོའི་ངོ་བོར་བསྐྱེད་པའི་ཆེད་ཡིན་ལ། དེ་སྐྱེ་བ་ལ་སྤྱིར་བྱང་སེམས་ཞུ་ནས་དྷཱ་ཏིའི་
ནང་དུ་བབས་པ་གཅིག་དང་། ཁྱད་པར་དུ་ལྟེ་བ་མན་ཆད་ཀྱི་ཏིའི་ནང་ནས་ནོར་བུའི་
རྩེར་སླེབས་ནས་ཕྱིར་མ་འཕོས་པར་རེ་ཞིག་ནོར་བུའི་རྩེར་བཟུང་ནུས་པ་ཅིག་དགོས།
དེ་མ་བྱུང་ན་ཡས་བབས་ཀྱི་ལྷན་སྐྱེས་མཚན་ཉིད་ཚང་བ་མི་སྐྱེ་བའི་ཕྱིར་རླུང་དྷཱ ཏིར་
ཐིམ་པའི་རྗེས་སུ་བྱང་སེམས་ཞུ་བ་ཡིན་ན་ནི་ནོར་བུའི་རྩེའི་བར་དུ་ཕབ་ནས་བཟུང་ཡང་
ལྷན་སྐྱེས་ཀྱི་བདེ་བ་ལས་མ་ལངས་ཀྱི་བར་དུ་བྱང་སེམས་ཕྱིར་མི་འཕོ་སྟེ། རྒྱུ་མཚན་
སེམས་འབེབས་བྱེད་ཀྱི་རླུང་དེའི་གཡོ་བ་ཇེ་ཞན་ཇེ་ཞན་དུ་སོང་ནས་ནོར་བུའི་རྩེར་སླེབས་
ནས་ལྷན་སྐྱེས་ཀྱི་མཉམ་གཞག་ལས་ལངས་ནས་རླུང་ཆེར་གཡོས་ནས་བྱང་སེམས་ཕྱིར་
པས་དྲངས་ཏེ་ཕྱིར་མི་འཕོ་བའི་ཐབས་བྱེད་དགོས་ཏེ། རླུང་གི་དེ་ཉིད་སྔོན་སོང་ནས།།
དེ་ཉིད་སྟེང་དུ་བསྒྱུར་བ་ནི། །རྣལ་འབྱོར་པ་ཡིས་སྒྲུབ་བར་བྱེད། །ཞེས་པ་ལྟར། འདིར་
ལན་ཁ་ཡར་ནོར་བུ་ནས་བརྩམས་ཏེ་སྤྱི་བོའི་བར་ལ་བྱང་སེམས་ཡར་འདྲེན་པའི་དམིགས་
པ་བྱས་ནས། མས་བརྟན་གྱི་དགའ་བ་རྣམས་འདྲེན་པར་བྱེད་དགོས། དེ་ལྟར་མ་བྱས་
ན་བྱང་སེམས་ཕྱིར་མ་འཕོས་ཀྱང་དྷཱཏིའི་ལམ་དེ་ཉིད་ནས་མར་བབས་པ་ལྟར་མི་བྱེད་
པར་ལུས་ཀྱི་གནས་གཞན་ལ་འགྲེམ་ནས། སྤྱི་བོའི་བར་དུ་ཐལ་མར་འགྲོ་བའི་ངེས་
པ་མེད་ཅིང༌། བྱང་སེམས་དེ་སྤྱི་བོའི་བར་དུ་མ་ཕྱིན་ན། མས་བརྟན་གྱི་ལྷན་སྐྱེས་
མཚན་ཉིད་ཚང་བ་མི་སྐྱེ་བས་ལམ་གྱི་སྲོག་སྟོར་བར་འགྱུར་བའི་ཕྱིར་རོ། །བྱང་སེམས་
སྤྱི་བོ་ནས་བབས་པའི་དགའ་བཞི་སྐྱེ་ཚུལ་ཇི་ལྟར་ཡིན་ཞེ་ན། བྱང་སེམས་སྤྱི་བོ་ནས་
མགྲིན་པའི་བར་གྱི་དྷཱུ་ཏཱིའི་ནང་དུ་བབས་པའི་རིང་ལ་དགའ་བ་དང་། མགྲིན་པ་ནས་

 
སྙིང་གའི་བར་ལ་བབས་པ་ལས་མཆོག་དགའ་དང་། སྙིང་ག་ནས་ལྟེ་བའི་བར་ལ་བབས་
པ་ན་ཁྱད་དགའ་དང་། ལྟེ་བ་ནས་ནོར་བུའི་རྩེའི་བར་ལ་བབས་པ་ན་ལྷན་སྐྱེས་ཏེ་ཡས་
བབས་ཀྱི་དགའ་བ་བཞི་སྐྱེ་བ་ཡིན་ཏེ། དེ་ཡང་གང་ལས་ཤེས་ན། བཤད་རྒྱུད་རྡོ་རྗེ་
ཕྲེང་བ་ལས། དེ་རྗེས་ལུགས་འབྱུང་བཤད་བྱ་སྟེ། །བདེ་ཆེན་འཁོར་ལོ་སྤྱི་བོ་ལ། །དེ་
ནི་དགའ་བར་བཤད་པ་ཡིན། །ལོངས་སྤྱོད་འཁོར་ལོར་མཆོག་དགའ་དང་། །ཁྱད་
དགའ་ཆོས་ཀྱི་འཁོར་ལོར་གནས། །སྤྲུལ་པའི་འཁོར་ལོར་ལྷན་ཅིག་སྐྱེས། །དགའ་
བ་ཉམས་སུ་མྱོང་བར་བྱེད། །ཅེས་གསུངས་པས་ཡས་བབས་ཀྱི་དགའ་བ་བཞིའི་མཐར།
འོད་གསལ་ལས་ལུགས་ལྡོག་ཏུ་མ་ལངས་པར། བྱང་སེམས་ལུགས་ལྡོག་ཏུ་ཐབས་
ཅ》 དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ།
གྱི་དགའ་བའམ་ལྷན་སྐྱེས་ཆུང་དུ་འཆར། ལྟེ་བ་ནས་སྙིང་གའི་བར་ལ་སོང་བས་མས་
བརྟན་གྱི་མཆོག་དགའ་འམ། ལྷན་སྐྱེས་འབྲིང་གི་བདེ་བ་མྱོང་། སྙིང་ག་ནས་མགྲིན་
པའི་བར་དུ་སོང་བ་ལས་མས་བརྟན་གྱི་ཁྱད་དགའ་འམ། ལྷན་སྐྱེས་ཆེན་པོ་མྱོང་། མགྲིན་
པ་ནས་སྤྱི་བོའི་བར་དུ་སོང་ནས་སྤྱི་བོར་བརྟན་པ་ན་མས་བརྟན་གྱི་ལྷན་སྐྱེས་ཀྱི་དགའ་
བའམ། ལྷན་སྐྱེས་ཆེན་པོའི་ཆེན་པོ་མྱོང་བར་འགྱུར་ཏེ། རྡོ་རྗེ་ཕྲེང་བ་ལས། སྤྲུལ་
པའི་འཁོར་ལོར་དགའ་བ་དང་། །མཆོག་དགའ་ཆོས་ཀྱི་འཁོར་ལོར་གནས། །ལོངས་
སྤྱོད་བྲལ་བའི་དགའ་བ་དང་། །ལྷན་ཅིག་སྐྱེས་དང་བདེ་བ་ཆེ། །ཞེས་གསུངས་པ་
ཡིན་པའི་ཕྱིར་རོ། །དེ་ལྟ་བུའི་ཡས་བབས་དང་མས་བརྟན་གྱི་དགའ་བ་བཞི་པོ་རེ་རེ་
ལ་ཡང་བཞི་བཞིར་བྱས་པའི་དགའ་བ་བཅུ་དྲུག་དང༌། གསུམ་གསུམ་དུ་བྱས་པས་
བཅུ་གཉིས་སུ་འགྱུར་བ་
བབས་པ་ན་ཁྲག་ཅུང་ཟད་དང་བཅས་ནས་བབས་ལ། དེ་ཡང་ནང་གི་རི་བོང་མཚན་པ་
སྟེ་བྱང་སེམས་དཀར་པོ་བབས་པའི་བདེ་བའི་ལྡོག་ཆ་ནས་བཅུ་དྲུག་ཏུ་བཞག་ཅིང་། དམར་

 
པོ་འབབ་པའི་བདེ་བའི་ལྡོག་ཆ་ནས་བཅུ་གཉིས་སུ་བཞག་གོ །དེ་ལ་སྤྱི་བོ་ནས་མགྲིན་
པའི་བར་ལྟ་བུ་ལ་མཚོན་ན། དེ་ལ་ཆ་མཉམ་བཞིར་བྱས་ནས། ཆ་མཉམ་དང་པོ་ལ་
བྱང་སེམས་དཀར་པོ་བབས་པའི་བདེ་བ་མྱོང་བ་ན་དགའ་བའི་དགའ་བ་དང་། གཉིས་
པར་བབས་པ་ན་དགའ་བའི་མཆོག་དགའ་དང༌། གསུམ་པར་བབས་པ་ན་དགའ་བའི་
ཁྱད་དགའ་དང་། བཞི་པར་བབས་པ་ན་དགའ་བའི་ལྷན་སྐྱེས་ཀྱི་བདེ་བ་མྱོང་བ་ཡིན་
ཞིང་། དེས་གཞན་རྣམས་ལ་ཡང་འགྲེ། ཡང་སྔར་ལྟར་སྤྱི་བོ་ནས་མགྲིན་པའི་བར་
ལ་ཆ་མཉམ་གསུམ་དུ་བྱས་པའི་ཆ་མཉམ་དང་པོ་ལ་ཁྲག་བབས་པ་ན་དགའ་བ་ཆུང་ངུ་
དང༌། ཆ་མཉམ་གཉིས་པ་ལ་བབས་པ་ན་དགའ་བ་འབྲིང་དང་། ཆ་མཉམ་གསུམ་
པར་བབས་པ་ན་དགའ་བ་ཆེན་པོའི་བདེ་བ་མྱོང་བ་ཡིན་ཞིང་། དེས་གཞན་མ་རྣམས་
ལ་ཡང་ཤེས་པར་བྱ་སྟེ། ཕྱག་ཆེན་ཐིག་ལེ་ལས། རི་བོང་མཚན་མའི་ཆ་འདི་རྣམས།།
དགའ་བའི་ཐིག་ལེ་བཅུ་དྲུག་སྟེ། །ཨཱ་ལིའི་ངོ་བོར་ཤེས་པར་བྱ། །འཁོར་ལོ་བཞི་
རུ་རིམ་པ་ལས། །ཇི་སྐད་བཤད་རྣམས་དེ་ལྟ་ནའང་། ཉི་མའི་བཅུ་གཉིས་རྣམས་སུ་
བཤད། །ཅེས་གསུངས་པའི་ཕྱིར་རོ། །དེ་ལྟ་བུའི་ཡས་བབས་དང་མས་བརྟན་གྱི་དགའ་
བ་འདྲེན་པའི་དགོས་པ་ནི། བློ་བདེ་བ་ཆེན་པོའི་ངོ་བོར་སོང་བ་དེས་སྟོང་ཉིད་འཛིན་
སྟངས་ཀྱི་ཡུལ་དུ་བྱས་ནས་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་པའི་ཆེད་ཡིན་པས།
དེ་ཡང་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་དབང་གིས་གཏུམ་
མོ་ཁྱད་པར་ཅན་དྷཱ་ཏིའི་ནང་ནས་འབར་ཏེ། དེའི་དྲོད་ཀྱིས་བདེ་ཆེན་གྱི་འཁོར་ལོ་ནས་
བྱང་སེམས་དཀར་དམར་ཞུ་བ་དྷ་ཏིའི་ནང་དུ་བབས་ནས་དེའི་དབང་གིས་དྷུ་ཏིའི་ནང་
དུ་ལུས་ཀྱི་གནས་གཞན་ལས་ཁྱད་པར་དུ་འཕགས་པའི་རེག་བྱ་ཁྱད་པར་ཅན་ཞིག་སྐྱེ།
རེག་བྱ་དེས་གཟུང་དོན་དང་དྷཱཏིའི་ནང་གི་ལུས་དབང་ཁྱད་པར་ཅན་གྱིས་བདག་རྐྱེན་
བྱས་པ་ལ་བརྟེན་ནས། དྷཱཏིའི་ནང་དུ་ཡོད་པའི་དབང་ཤེས་བདེ་བའི་ངོ་བོར་སྐྱེ། དེས་

 
དེ་མ་ཐག་རྐྱེན་བྱས་པ་ལས་ཡིད་ཤེས་ཕྲ་མོ་བདེ་བའི་ངོ་བོར་སྐྱེ་ཞིང་། དེ་འདྲ་བའི་ཡིད་
ཤེས་བདེ་བའི་ངོ་བོར་སྐྱེས་པའི་སྐད་ཅིག་དང་པོ་ནས་བཟུང་སྟེ། མས་བརྟན་ལྷན་སྐྱེས་
ཀྱི་དགའ་བ་སྐད་ཅིག་ཐ་མའི་བར་དུ་བྱུང་བའི་ཡིད་ཤེས་ཐམས་ཅད་ཀྱིས་སྟོང་ཉིད་ཡུལ་
དུ་བྱས་ནས། བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་པར་འཇོག་པར་བྱེད་དགོས།
དེའི་ནང་ནས་ཀྱང་། དགའ་བ་ཐམས་ཅད་ཀྱི་ནང་ནས་ཆེ་ཤོས་མས་བརྟན་ལྷན་སྐྱེས་
ཀྱི་བདེ་བ་སྐྱེས་པ་ན། བདེ་བ་དེ་གཞན་ལས་ཆེ་ཞིང་རྒྱུན་རིང་བས་དེའི་དུས་སུ་བདེ་
སྟོང་དབྱེར་མེད་དུ་སྦྱོར་ཚུལ་ལ་མཁས་པར་བྱའོ། །དེ་ཡང་ཕྱག་ཆེན་ཐིག་ལེ་ལས།
དེ་ནས་སྲོག་གི་སྟེང་དུ་ཡིད། །དེ་མི་མཐུན་པར་འབབ་པར་འགྱུར། །པདྨའི་ལྟེ་བའི་
དབུས་གནས་པ། །གང་དེ་ཕྱི་ནས་བརྟན་གྱུར་པ། །དེ་ཚེ་མགོན་པོ་འགྲོ་མི་འགྱུར།།
ཇི་ལྟར་བུ་ག་མེད་སྣོད་དུ། །ཆུ་རྣམས་ཟད་པ་མེད་གནས་ལྟར། །དེ་ཚེ་བདེ་བ་བརྟན་
པར་འགྱུར། །བརྟན་པས་ལྷན་ཅིག་སྐྱེས་པས་དགའ། །དེ་ཕྱིར་སངས་རྒྱས་མི་ཟད་
པ༑ ༑རྣལ་འབྱོར་པ་ཡིས་ངེས་པར་ཐོབ། །ཞེས་སོ། །འདིའི་དོན་ཅུང་ཟད་གསལ་
བར་བཤད་ན། དེ་ནས་སྲོག་གི་སྟེང་དུ་ཡིད། །ཅེས་པ་ནི། ཡས་བབས་ཀྱི་ལྷན་
སྐྱེས་མཚན་ཉིད་ཚང་བ་སྐྱེས་ནས། སྲོག་སྟེ་ཐུར་སེལ་གྱི་རླུང་ཅུང་ཟད་གཡོས་པ་དེས།
ཡིད་དེ་བྱང་སེམས་དཀར་པོའམ་ཁུ་བ་འོག་ཕྱོགས་ནས་སྟེང་ཕྱོགས་སུ་མི་མཐུན་པར་
ལུགས་ལྡོག་ཏུ་འབབ་པར་འགྱུར་ཞིང་། དེ་ནས་རིམ་གྱིས་གྱེན་དུ་ལོག་པ་ལས། སྤྱི་
བོ་བདེ་ཆེན་གྱི་འཁོར་ལོའི་པདྨ་སྟེ་རྩ་འཁོར་གྱི་ལྟེ་བའི་དབུས་སུ་གནས་པ་སྟེ་དེ་འདྲ་
བའི་ལུགས་ལྡོག་ཏུ་བབས་པའི་བྱང་སེམས་དེ་བརྟན་པར་གྱུར་པ་ན། སྤྱི་བོའི་རྩ་འཁོར་
གྱི་དབུས་དེ་ལས་མགོན་པོ་བདེ་བ་ཆེན་པོའི་རྟེན་ཀུན་ལྟ་བུའི་བྱང་ཆུབ་ཀྱི་སེམས་དེ།
གནས་གཞན་དུ་འགྲོ་བར་མི་འགྱུར་རོ། །དེ་ཡང་དཔེ་ཇི་ལྟ་བུ་ཞེ་ན། བུ་གའམ་གས་
ཆག་མེད་པའི་སྣོད་དུ་བཅུད་ཆུ་རྣམས་ཟད་པ་མེད་པར་གནས་པ་ལྟར། བདེ་ཆེན་གྱི་

 
འཁོར་ལོའི་རྩ་འཁོར་གྱི་དབུས་སུ་བྱང་སེམས་རྣམས་གནས་པ་དེའི་ཚེ་མས་བརྟན་ལྷན་
སྐྱེས་ཀྱི་བདེ་བ་དེ་བརྟན་པར་འགྱུར་ལ། ལྷན་སྐྱེས་ཀྱི་བདེ་བ་བརྟན་པའི་ཚེ་བདེ་སྟོང་
སྦྱར་ཏེ་བསྒོམ་པས་དེ་ཕྱིར་སངས་རྒྱས་མི་ཟད་པ་སྟེ། བྱང་ཆུབ་ཀྱི་གོ་འཕང་ཚེ་འདི་
ཉིད་ལ་དེ་འདྲ་བའི་རྣལ་འབྱོར་པས་ངེས་པར་མཐོང་བ་སྟེ་ཐོབ་པར་འགྱུར་རོ། །འོ་
ཡིན་ཞེ་ན། རིམ་ལྔ་གསལ་སྒྲོན་ལས། ལག་སྨིས་སྤྱི་གཙུག་ནས་བྱང་སེམས་འཛགས་
པའི་ཚེ་སྣང་བ་དང་། ཡན་ལག་ཐམས་ཅད་ཀྱི་ཚིག་ལ་བབ་པའི་དུས་སུ་མཆེད་པ་དང་།
མ་ན་
པ་ན་འོད་གསལ་སྐྱེ་བ་དང་། ཡང་དང་པོ་གཉིས་འདྲ་ལ་རྡོ་རྗེའི་རྩེ་མོའམ་དབུས་སུ་
ཕྱིན་པ་ན་ཉེར་ཐོབ་དང་། ནོར་བུའི་ནང་དུ་གནས་པ་ན་འོད་གསལ་སྐྱེ་བ་དང་དེ་རྣམས་
དགའ་བ་བཞིར་ཡང་བཤད་དེ། འདི་དང་འདྲ་བ་མང་ངོ༌། །ཐུབ་པ་དཔལ་གྱིས། རྡོ་
རྗེའི་རྩ་བར་སླེབས་པ་ན་སྣང་བ་དང༌། ནོར་བུའི་དབུས་སུ་ཕྱིན་པ་ན་ཉེར་ཐོབ་དང༌།
བུའི་མགྲིན་པའི་བར་དུ་སླེབས་པ་ན་མཆེད་པ་སྐྱེ་བར་འདོད་དགོས་སོ། །ཕྱག་ཆེན་
ཐིག་ལེ་ལས། དགའ་བ་བཞི་སྣང་མཆེད་ཐོབ་གསུམ་འོད་གསལ་དང་བཞིར་བཤད་
དོ༑ ༑འདུས་པའི་རྩ་བཤད་དང་འཕགས་སྐོར་ལྔའི་གཞུང་ལས། དགའ་བ་བཞི་སྟོང་
པ་བཞིར་བཤད་པ་མ་བྱུང་ཞིང་། ཡབ་སྲས་ལྔས་བྱང་སེམས་ཞུ་བ་གནས་འདིར་སླེབས་
པ་ན། དགའ་བ་བཞིའམ་སྟོང་པ་བཞི་འདི་སྐྱེ་མ་གསུངས་པར་རླུང་ཐིམ་པས་སྣང་བ་
དང༌། སེམས་ཐིམ་པ་ལས་སྣང་བ་མཆེད་པ་སོགས་སྐྱེ་བར་བཤད་པ་ཙམ་མོ། །ཞེས་
པ་ཙམ་ཞིག་བཤད་ནས། དེའི་མཇུག་ཐོགས་སུ་དེ་ལྟར་བྱང་སེམས་བབས་པའི་རིམ་

 
བའི་སྟོང་པ་བཞི་ཁྱད་པར་ཅན་ནི་སྙིང་གར་གནད་དུ་བསྣུན་པ་ལས་བྱུང་བས་འདིར་མི་
སྐྱེ་ཡང་། དེ་དང་རྗེས་སུ་མཐུན་པའི་སྟོང་པ་བཞི་འདིར་བསྐྱེད་པ་ཡིན་ལ། དེ་ནི་
ཐུབ་པ་དཔལ་ལྟར་བྱས་ན་མཐུན་ཚབས་ཆེ་བར་མངོན་ནོ། །ཞེས་གསུངས། དེ་ལ་
ནི་མཁས་གྲུབ་ནོར་བཟང་རྒྱ་མཚོས་འདི་ལྟར་གསུངས་ཏེ། བྱང་སེམས་རྡོ་རྗེའི་རྩ་བར་
སླེབས་པ་ན་སྣང་བ་དང༌། ནོར་བུའི་དབུས་སུ་ཕྱིན་པ་ན་ཉེར་ཐོབ་དང་། རྡོ་རྗེའི་རྩ་
བ་ནས་ནོར་བུའི་མགྲིན་པའི་བར་དུ་སླེབས་པ་ན་མཆེད་པ་དང༌། ནོར་བུའི་རྩེ་མོར་སླེབས་
པ་ན་འོད་གསལ་སྐྱེ་བ་ཤས་ཆེ་བ་རྗེའི་བཞེད་པ་ཡིན་ཞིང་། དེའི་སྟེང་ནས་དོགས་པ་
ཅུང་ཟད་དཔྱད་ན། དེ་ཡང་ཐུབ་པ་དཔལ་གྱིས་བཤད་པ་ལྟར་བྱས་ན། ཡས་བབས་ཀྱི་
ལྷན་སྐྱེས་ཉིད་ལ་སྟོང་པ་བཞིར་འབྱེད་དགོས་པས། ཡས་བབས་ཀྱི་ལྷན་སྐྱེས་ཀྱི་མཐར་
མས་བརྟན་གྱི་ལྷན་སྐྱེས་སོགས་འབྱུང་བས། མས་བརྟན་གྱི་དགའ་བཞིར་གྱུར་པའི་
འོད་གསལ་སོགས་མེད་པར་འགྱུར་དགོས་པས་མི་འཐད་ལ་ཞེས་བྱ་ཞིང༌། ཁོ་རང་
གི་རང་ལུགས་འཇོག་པའི་སྐབས་སུ། དེ་ལྟར་ན་བྱང་སེམས་འདི་ནས་འདིའི་བར་དུ་
སླེབས་པ་ན། སྣང་བ་དང་མཆེད་པར་མཐའ་གཅིག་ཏུ་འཇོག་པར་དཀའ་བར་སྣང་སྟེ།
དེ་ཡང་འོག་སྒོར་རྫོགས་རིམ་སྒོམ་པའི་གང་ཟག་གི་རིགས་ཅན་འདི་ལ་གང་ཟག་གི་
རིགས་འགའ་ཞིག་བྱང་སེམས་འདུ་སླ་ཞིང་རླུང་འདུ་དཀའ་བ་དང་། རིགས་ལ་ལར་
རླུང་འདུ་བ་དང་ཐིམ་པ་སླ་ཞིང་། བྱང་སེམས་འདུ་དཀའ་བ་ཅི་རིགས་སུ་ཡོད་པར་
མངོན་ཞིང་། དེའི་གང་ཟག་དང་པོའི་རིགས་ལ་རླུང་དབུ་མར་ཞུགས་ཙམ་ཉིད་ནས་
བྱང་སེམས་བབས་པའི་དགའ་བཞི་སྐྱེ་བ་ཡོད་པར་ཡང་མངོན་ལ། དེ་ལྟར་ཡིན་པ་དེའི་
ཚེ་ན་སྟོང་པ་དང་པོ་མ་སྐྱེས་པར་ཡང་དགའ་བཞི་སྐྱེ་བ་སྲིད་ལ། གང་ཟག་གཉིས་པའི་
རིགས་ཅན་གྱིས་ནི་རླུང་ཐིམ་པའི་རྗེས་སུ་སྟོང་པ་དང་པོ་ཤར་བའི་ཚེ་སྤྱི་བོའི་བྱང་སེམས་
དང་པོར་འབྱུང་བའི་མགོ་རྩོམ་པའང་སྲིད་པས་ཡས་བབས་ཀྱི་དགའ་བ་བཞི་དང་པོའི་

 
མགོ་རྩོམ་པ་ནས་སྟོང་པ་དང་པོར་འཇོག་དགོས་པ་ཡང་འོང་བས་མཐའ་གཅིག་ཏུ་མ་
ངེས་ལ། དེ་ཡང་དཔེར་ན་བྱང་སེམས་སྤྱི་བོ་ནས་མགྲིན་པར་སླེབས་པའི་ཚེ། སྟོང་
པ་དང་པོར་འཇོག་པ་ན་དེ་ལྟ་བུའི་སྟོང་པ་དང་པོའི་ཡེ་ཤེས་ཉིད་བདེ་བའི་ངོ་བོར་སྐྱེས་
པའི་ཆ་ནས་ཡས་བབས་ཀྱི་དགའ་བ་དང་པོ་དང༌། ཡུལ་སྣང་སྟོང་སང་ནམ་མཁའ་
སྤྲིན་མེད་ལྟ་བུར་ཡོད་པའི་ཆ་ནས་སྣང་བར་འཇོག་པ་ལྟ་བུ་དང༌། ཐུབ་པ་དཔལ་ལྟར།
བྱང་སེམས་རྡོ་རྗེའི་རྩ་བ་ནས་ནོར་བུའི་རྩེར་སླེབས་པའི་བར་ལ་སྟོང་པ་བཞི་ཚང་བར་
འཇོག་པ་ལྟར་ནའང་། གང་ཟག་འགའ་ཞིག་ལ་དེ་ལྟར་འོང་བ་ཡང་སྲིད་པས་དེ་ལྟར་
ཡིན་པ་དེའི་ཚེ་སྣང་མཆེད་ཐོབ་གསུམ་འོད་གསལ་དང་བཅས་པ་རིམ་ཅན་དུ་སྐྱེས་པའི་
ཡེ་ཤེས་བཞི་བདེ་བའི་ངོ་བོར་སྐྱེས་པའི་ལྡོག་ཆ་ནས་ལྷན་སྐྱེས་ཀྱི་ཡེ་ཤེས་སུ་འཇོག་ཅིང་།
ཡུལ་སྣང་གི་ལྡོག་ཆ་ནས་སྣང་མཆེད་ཐོབ་གསུམ་འོད་གསལ་དང་བཞིར་འཇོག་གོ །
འདིའི་ཡས་བབས་ཀྱི་ལྷན་སྐྱེས་ཀྱི་དེ་མ་ཐག་བྱུང་བའི་མས་བརྟན་གྱི་དགའ་བཞི་རྣམས་
ནི་འོད་གསལ་ཉིད་ལ་སྔ་ཕྱིའི་རིམ་པར་ཕྱེ་བར་ཤེས་པར་བྱའོ། །ཞེས་གསུངས་པའི་
གསུངས་འདི་ལ་རང་ཉིད་ཐེ་ཚོམ་ཞིག་བྱུང་བས། དེའི་སྟེང་ནས་དོགས་པ་དཔྱད་ན།
གོང་དུ་ཐུབ་པ་དཔལ་གྱི་བཞེད་པ་ལྟར་བྱས་ན། རྡོ་རྗེ་ཕྲེང་བའི་ལུང་གི་བཞེད་པ་ལྟར་
བྱང་སེམས་རྡོ་རྗེའི་རྩ་བ་ནས་རྩེ་མོའི་བར་དུ་སླེབས་པའི་བར་ལ་ལྷན་སྐྱེས་སྤྱི་ཙམ་པར་
བཞག དེ་ནས་ལྟེ་བ་ནས་རྡོ་རྗེའི་རྩ་བའི་བར་ལ་ལྷན་སྐྱེས་ལ་ཕྱེ་བའི་དགའ་བ་དང༌།
སྣང་བའི་ཡེ་ཤེས་གཉིས་དུས་མཉམ་དུ་བྱུང་བ་དང་། དེ་བཞིན་དུ་རྡོ་རྗེའི་རྩ་བ་ནས་
མགྲིན་པ་མན་ཆད་དུ་བབས་པ་ལས་ལྷན་སྐྱེས་ཀྱི་མཆོག་དགའ་དང༌། སྟོང་པ་གཉིས་
པ་མཆེད་པ་གཉིས་དུས་མཉམ་པའི་ཚུལ་གྱིས་སྐྱེ། ནོར་བུའི་དབུས་སུ་ཕྱིན་པ་ན་ལྷན་
སྐྱེས་ལ་ཕྱེ་བའི་ཁྱད་དགའ་དང་། སྟོང་པ་གསུམ་པ་ཉེར་ཐོབ་གཉིས་དུས་མཉམ་དུ་
གྲུབ་པ་དང༌། བྱང་སེམས་ནོར་བུའི་རྩེ་མོར་སླེབས་ནས་བརྟན་པ་ན། ལྷན་སྐྱེས་ཀྱི་

 
ལྷན་སྐྱེས་ཀྱི་དགའ་བ་དང་། ཐམས་ཅད་སྟོང་པ་འོད་གསལ་གཉིས་སྐྱེས་པའི་ཚེ། ཡེ་
ཤེས་བཞི་བདེ་བའི་ངོ་བོར་སྐྱེས་པའི་ལྡོག་ཆ་ནས་ལྷན་སྐྱེས་ཀྱི་བདེ་བར་འཇོག་ཅིང་། ཡུལ་
སྣང་ནམ་མཁའ་སྤྲིན་མེད་ལྟ་བུ་ལ། ཟླ་འོད་ཉི་འོད་སྲོད་ཀྱི་སྨག་མཐུག་པོ་ཐོ་རངས་
ཀྱི་ནམ་མཁའི་རང་མདོག་ལྟ་བུའི་ཡུལ་སྣང་གི་ཆ་ནས་སྟོང་པ་དང་། ཤིན་ཏུ་སྟོང་
པ་དང་། སྟོང་པ་ཆེན་པོ་དང༌། ཐམས་ཅད་སྟོང་པ་འོད་གསལ་དུ་བཞག་པའི་ཡས་
བབས་ཀྱི་ལྷན་སྐྱེས་ཀྱི་མཐར། མས་བརྟན་གྱི་ལྷན་སྐྱེས་སོགས་འབྱུང་བས། རྗེ་ནོར་
བཟང་པས་མས་བརྟན་གྱི་དགའ་བཞིར་གྱུར་པའི་འོད་གསལ་སོགས་མེད་པར་འགྱུར་
དགོས་པས་མི་འཐད་གསུངས་པ་འདི་ལ། འདི་ལྟར་ཞུ་སྟེ། དེ་ལྟར་མི་འཐད་པའི་
་ལྡོག་ཏུ་མ་ལངས་པར། བྱང་སེམས་ལུགས་ལྡོག་ཏུ་ལྟེ་བ། སྙིང་ག མགྲིན་པ།
སྤྱི་བོ་སོགས་སུ་སླེབས་པའི་ཚེ་ན་མས་བརྟན་གྱི་དགའ་བཞིར་འཇོག་པ་ཡིན་པས། ཡས་
བབས་ཀྱི་ལྷན་སྐྱེས་ཀྱི་མཐར། མས་བརྟན་གྱི་དགའ་བ་གསུམ་སྔོན་དུ་མ་སོང་བར།
ཡས་བབས་ཀྱི་ལྷན་སྐྱེས་ལས་མས་བརྟན་གྱི་ལྷན་སྐྱེས་དངོས་སུ་འབྱུང་དགོས་པའི་སྐྱོན་
མི་འདུག་ཅིང་། ཡས་བབས་ཀྱི་ལྷན་སྐྱེས་དང་འོད་གསལ་གྱི་ཡེ་ཤེས་གཉིས་ནོར་བུའི་
རྩེར་བྱང་སེམས་བརྟན་པ་ན། ངོ་བོ་གཅིག་ཏུ་སྐྱེས་པའི་ཚེ་འོད་གསལ་གྱི་ཡེ་ཤེས་ལས་
མ་ལངས་པར། མས་བརྟན་གྱི་དགའ་བཞི་རྣམས་འདྲེན་པ་ཡིན་པས། མས་བརྟན་
གྱི་དགའ་བཞིར་གྱུར་བའི་འོད་གསལ་སོགས་མེད་པའི་སྐྱོན་ག་ལ་ཡོད་སྙམ་པ་ཤར།
དེ་ལ་སྐྱོན་ཡོད་ན་གང་ཟག་གི་རིགས་འགའ་ཞིག་ལ་བྱང་སེམས་སྤྱི་བོ་ནས་བབས་ཏེ་
མགྲིན་པར་སླེབས་པའི་དགའ་བ་སྐྱེས་པའི་དུས་སུ་སྣང་བ་སྐྱེ། དེ་བཞིན་དུ་མགྲིན་
པ་ནས་སྙིང་གར་སླེབས་པའི་རིང་ལ་མཆེད་པ། སྙིང་ག་ནས་ལྟེ་བར་སླེབས་པའི་བར་

 
ལ་ཉེར་ཐོབ། ལྟེ་བ་ནས་ནོར་བུའི་རྩེར་བབས་པའི་ཚེ་འོད་གསལ་སྐྱེ་བར་བཤད་པ་ཡང་
ཡོད་པས། དེ་ལ་མས་བརྟན་གྱི་དགའ་བཞིར་གྱུར་པའི་འོད་གསལ་ཡོད་ལ་གོང་གི་
དེར་མེད་པའི་ཁྱད་པར་ཡང་དབྱེ་དཀའ་བའི་ཕྱིར་རོ། །ཡང་གང་ཟག་འགའ་ཞིག་རླུང་
འདུ་དཀའ་ཞིང་བྱང་སེམས་ཞུ་སླ་བའི་རིགས་འགའ་ཞིག་ལ། རླུང་དབུ་མར་ཞུགས་
ཡིན་པ་དེའི་ཚེ་ན་སྟོང་པ་དང་པོ་མ་སྐྱེས་པར་ཡང་དགའ་བ་བཞི་སྐྱེ་སྲིད་ལ། ཞེས་
གསུངས་པའི་གསུང་འདི་ལ་ཡང་དཔྱད་ན། སྟོང་པ་དང་པོ་མ་སྐྱེས་པར་ཡང་བྱང་སེམས་
སྤྱི་བོ་ནས་ནོར་བུའི་རྩེའི་བར་དུ་འབབ་དགོས་པར་འགྱུར་ལ། དེ་ལྟར་ན་རང་བཞིན་
བརྒྱད་ཅུའི་རྟོག་པའི་བཞོན་པའི་རླུང་རྣམས་ཐིམ་མ་ཚར་བའི་གནད་ཀྱིས། བྱང་སེམས་
ཚེ༑ འོད་གསལ་ལས་མ་ལངས་ཙམ་ནས། མ་གོམས་ཀྱི་བར་བྱང་སེམས་གྱེན་དུ་
ལྡོག་པའི་རྩོལ་བ་བྱེད་དགོས། དེ་ལྟར་མ་བྱས་ན་འོད་གསལ་ལས་
སེམས་ཕྱིར་འཕོ་བའི་དགག་བྱ་ཡོད་པས་སོ་ཞེས་ད་ལྟ་རང་ཅག་ཐམས་ཅད་མགྲིན་གཅིག་
ཏུ་སྨྲ་བ་ལྟར་ཡིན་ནོ། །ཡང་པཎ་ཆེན་བསོད་ནམས་གྲགས་པའི་གསུང་ལས། རང་
ལུགས་ཀྱི་མཁས་པ་ཁ་ཅིག ལྟེ་བ་མན་ཆད་ཀྱི་བྱང་སེམས་བབས་པའི་དབང་དུ་བྱས་
ནས། ལྟེ་བ་ནས་རྡོ་རྗེའི་རྩ་བ་དང༌། དེ་ནས་རྡོ་རྗེའི་མགྲིན་པ་དང༌། དེ་ནས་ནོར་
བུའི་དབུས་དང་། དེ་ནས་ནོར་བུའི་རྩེ་མོའི་བར་གྱི་གནས་རྣམས་སུ་དགའ་བ་བཞི་
དང་སྟོང་པ་བཞི་དུས་མཉམ་དུ་ངོ་བོ་གཅིག་ཏུ་འབྱུང་བ་ཡིན། ཐུབ་པ་དཔལ་གྱི་གནས་
དེ་རྣམས་སུ་བྱང་སེམས་སླེབས་པ་ན། སྟོང་པ་བཞི་འཆར་བར་བཤད་ཅིང་། རྡོ་རྗེ་
ཕྲེང་བར་དགའ་བཞི་འབྱུང་བར་བཤད་པས་སོ། །ཞེས་གསུངས། ཞེས་དང་། ཡང་

 
རང་ལུགས་ཀྱི་མཁས་པ་ཁ་ཅིག་རླུང་ཐིམ་སླ་ཞིང་བྱང་སེམས་འཇུ་དཀའ་བས་སྐབས་
འདིར་ཕྲ་ཐིག་བསྒོམ་པའི་རྣལ་འབྱོར་བ་འགའ་ཞིག་ལ། སྤྱི་བོ་ནས་མགྲིན་པའི་བར་
སོགས་གནས་བཞིར་དགའ་བཞི་དང་སྟོང་བཞི་རིམ་པ་བཞིན་དུས་མཉམ་ངོ་བོ་གཅིག་
ཏུ་འབྱུང་བར་བཞེད། ཞེས་དང་། རང་ལུགས་ནི་གནས་དེ་རྣམས་སུ་ལྷན་སྐྱེས་ཉིད་
ལས་ཕྱེ་བ་བཞི་དང༌། སྟོང་པ་བཞི་རིམ་པ་བཞིན་དུ། དུས་མཉམ་ངོ་བོ་གཅིག་ཏུ་
འབྱུང་བར་བྱས་ན། གོང་དུ་བཀོད་པའི་ཕྱག་ཆེན་ཐིག་ལེའི་ལུང་དང་། རྡོ་རྗེ་ཕྲེང་
བའི་ལུང་དང་། ཐུབ་པ་དཔལ་གྱི་ལུང་ལ་སོགས་པ་ཐམས་ཅད་ལེགས་པར་དྲངས་པར་
འགྱུར་ཞིང་། ཡས་བབས་ཀྱི་དགའ་བ་བཅུ་དྲུག་འབྱུང་བའི་ཚུལ་དང་ཡང་མཐུན་པར་
འགྱུར་རོ། །ཞེས་གསུངས་པ་འདི་ལ་ཅུང་ཟད་ཞུ་ན། རྗེ་རིན་པོ་ཆེས། ཐུབ་པ་
དཔལ་ལྟར་བྱས་ན་མཐུན་ཚབས་ཆེ། ཞེས་གསུངས་པའི་གསུང་ཉིད་ལ་བརྟེན་པ་ཡིན་
པས། བྱང་སེམས་རྡོ་རྗེའི་རྩ་བ། རྡོ་རྗེའི་དབུས། ནོར་བུའི་ནང་། ནོར་བུའི་རྩེ་
མོར་བབ་པ་ན་སྣང་མཆེད་ཐོབ་གསུམ་དུས་ངོ་བོ་གཅིག་ཏུ་འབྱུང་བར་བྱས་ན་རྗེ་རིན་
པོ་ཆེའི་བཞེད་པ་དང་འགྲིག་ཅིང་། ཕྱག་ཆེན་ཐིག་ལེ་ལས་ནི། གང་ཚེ་སྣང་བ་དེ་
དགའ་བ། །སྣང་བ་མཆེད་པ་མཆོག་ཏུ་བཤད། །ཁྱད་དགའ་ཉེ་བར་ཐོབ་པ་སྟེ། །ལྷན་
ཅིག་སྐྱེས་ཏེ་འོད་གསལ་བའོ། །ཞེས་པ་དང་། རྡོ་རྗེ་ཕྲེང་བའི་བདེ་ཆེན་འཁོར་ལོ་
སྤྱི་བོ་ལ། ཞེས་སོགས་ཀྱི་ལུང་དང་ཡང་ཁུངས་ལེགས་པར་འགྲིག་པར་འགྱུར། ཞེས་
གསུངས་འདུག་ཀྱང༌། རྗེ་རིན་པོ་ཆེའི་གསུང་ལས་ནི། ཕྱག་ཆེན་ཐིག་ལེ་ལས་དགའ་
བ་བཞི་དང་། སྣང་མཆེད་ཐོབ་གསུམ་འོད་གསལ་དང་བཅས་པ་བཞི་བཤད་དོ། །ཞེས་
གསུངས་པ་ཙམ་ལས། རྡོ་རྗེ་ཕྲེང་བ་ནས་བཤད་པའི་དགའ་བ་བཞི་དང་། ཡས་བབས་
ཀྱི་ལྷན་སྐྱེས་ལ་ཕྱེ་བའི་དགའ་བ་བཞི་གང་ཡིན་གྱི་གསལ་ཁ་མི་འདུག་ཅིང་། དེར་
མ་ཟད་རྗེ་རིན་པོ་ཆེའི་རིམ་ལྔ་གདན་རྫོགས་སུ་དགའ་བ་བཞི་སྐྱེ་ཚུལ་བཤད་པའི་སྐབས་

 
སུ༑ རྡོ་རྗེ་ཕྲེང་བ་ལྟར་བཤད་ནས། ཡང་རྡོ་རྗེའི་རྩ་བར་དགའ་བ་དང་། རྡོ་རྗེའི་
མགྲིན་པའི་བར་ལ་མཆོག་དགའ་དང་། ནོར་བུར་སླེབས་པ་ན་ཁྱད་དགའ་དང་། ནོར་
བུའི་རྩེ་མོར་ལྷན་སྐྱེས་སྐྱེ་བ་ཡང་བཤད་དོ། །ཞེས་གསུངས་འདུག་པས། མཐའ་
གཅིག་ཏུ་ལྷན་སྐྱེས་ལ་ཕྱེ་བའི་དགའ་བཞི་དང༌། སྣང་མཆེད་ཐོབ་གསུམ་ངོ་བོ་གཅིག་
རིམ་ལས་གསུངས་ཚུལ་ནི་འདི་ལྟར། རྩ་བཤད་ཀྱི་རྒྱུད་དང་འཕགས་པ་ཡབ་སྲས་རྣམས་
ཀྱིས་ཕྱིའི་རྐྱེན་ཕྱག་རྒྱ། ནང་གི་རྐྱེན་ལུས་ལ་གནད་དུ་བསྣན་པའི་སྲོག་རྩོལ་བསྒོམ་
པ་ལ་བརྟེན་ནས། རྩ་སྟོང་ཕྲག་དོན་གཉིས་ཀྱི་ནང་ནས་བབས་པའི་བྱང་ཆུབ་ཀྱི་སེམས་
དབུ་མའི་ནང་དུ་བབས་པའི་ཚེ་སྟོང་བཞི་འཆར་བར་བཤད་ཀྱང་། བྱང་སེམས་དབུ་མའི་
ནང་གི་གནས་འདིར་སླེབས་པ་ན། སྟོང་པ་རྣམས་ཀྱི་ཡེ་ཤེས་འདི་སྐྱེ་ཞེས་གསལ་བར་
མ་བཤད་ལ། དེ་ལྟར་མི་འཆད་པའི་རྒྱུ་མཚན་ཡང་། བྱང་སེམས་དབུ་མའི་ནང་གི་
གནས་འདིར་སླེབས་པ་ན། སྟོང་པ་རྣམས་ཀྱི་ཡེ་ཤེས་འདི་སྐྱེ་ཞེས་པའི་ངེས་པ་མཐའ་
གཅིག་ཏུ་མེད་པ་ལ་དགོངས་ནས་དེ་ལྟར་མ་གསུངས་པའི་ཕྱིར་ཏེ། གང་ཟག་གི་ཁྱད་
པར་འགའ་ཞིག་ལ་ཕྱག་ཆེན་ཐིག་ལེ་ལས་བཤད་པ་ལྟར། ལུགས་འབྱུང་ཡས་བབས་
ཀྱི་དགའ་བཞི་སྟོང་པ་བཞིའི་ངོ་བོར་འཆར་བ་ཡང་ཡོད་ལ། གང་ཟག་གི་ཁྱད་པར་
འགའ་ཞིག་ལ་ནི། ཐུབ་པ་དཔལ་བྱིན་གྱིས་བཤད་པ་ལྟར་ལུགས་འབྱུང་ཡས་བབས་
ཀྱི་དགའ་བ་བཞི་པ་ལྷན་སྐྱེས་ཉིད་ཀྱི་ཚེ་སྟོང་པ་བཞི་འཆར་བར་ཡང་ཡོད་ལ། དེའི་
ཤུགས་ཀྱི་འགའ་ཞིག་ལ་ལུགས་འབྱུང་ཡས་བབས་ཀྱི་དགའ་བ་ཕྱི་མ་གཉིས་ཀྱི་དུས་
སུ༑ སྟོང་བཞི་འཆར་བ་ཡང་ཡོད་པས་གཅིག་ཏུ་མ་ངེས་པའི་ཕྱིར། སྤྱིར་ཕྱི་ནང་
གི་སྲོག་རྩོལ་ལ་བརྟེན་ནས་དགའ་བཞི་འཆར་བ་ན། བྱང་སེམས་ལུས་ཀྱི་གནས་འདིར་

 
རྫོགས་རིམ་པས། ལུས་དབེན་ཕྲ་མོའི་རྣལ་འབྱོར་བསྒོམ་པས། དགའ་བཞི་འཆར་
བའི་ཚེ་བྱང་སེམས་ལུས་ཀྱི་གནས་འདིར་སླེབས་པ་ན། སྟོང་པ་རྣམས་ཀྱི་ཡེ་ཤེས་འདི་
སྐྱེ་ཞེས་པའི་ངེས་པ་མེད། དེ་གཉིས་རྒྱུ་མཚན་མཚུངས་པའི་ཕྱིར། དེ་ལྟར་དཔྱད་
ན༑ ཕྱག་ཆེན་ཐིག་ལེ་ནས་བཤད་པ་ལྟར། དགའ་བ་དང་པོ་གསུམ་སྟོང་པ་དང་པོ་
གསུམ་དུ་བཞག་པའི། དགའ་བ་དང་པོ་གསུམ་ལྷན་སྐྱེས་ཡིན་པའི་སྐབས་ནི་མེད་
དེ༑ དེ་གསུམ་ལ་གནས་ཀྱི་སྒོ་ནས་ཀྱང་ལྷན་སྐྱེས་ཡིན་པའི་སྐབས་མེད་དེ། ངོ་བོའི་
སྒོ་ནས་ཀྱང་ལྷན་སྐྱེས་ཡིན་པའི་སྐབས་མེད་པའི་ཕྱིར་ཏེ། དེ་འདྲ་བ་གསུམ་ལ་ཐམས་
ཅད་སྟོང་པ་འོད་གསལ་གྱི་ངོ་བོར་གྱུར་བའི་སྐབས་མེད་པའི་ཕྱིར། སྤྱིར་རྫོགས་རིམ་
པའི་ལུགས་འབྱུང་ཡས་བབས་ཀྱི་དགའ་བ་བཞི་ལ་ལྷན་སྐྱེས་ཡིན་པ་ཡོད་དེ། དེ་ལ་
ཐམས་ཅད་སྟོང་པ་འོད་གསལ་ཡིན་པའི་སྐབས་ཡོད་པའི་ཕྱིར། གང་ཟག་གི་རིགས་
ཁ་ཅིག་ལ། མས་བརྟན་གྱི་ལྷན་སྐྱེས་ལས་མ་ལངས་བཞིན་དུ། སྔོན་གོམས་པའི་
ཤུགས་ཀྱིས་སླར་ཡང་བྱང་སེམས་སྤྱི་བོ་ནས་ནོར་བུའི་རྩེར་བབས་པའི་དགའ་བཞི་ལ་
ཐམས་ཅད་སྟོང་པ་འོད་གསལ་དུ་འཇོག་དགོས་པའི་ཕྱིར། དེ་ལྟར་རྗེའི་གསུང་ལས།
ལུགས་འབྱུང་ཡས་བབས་ཀྱི་དགའ་བ་དང་པོ་གསུམ། སྟོང་པ་གཞན་གསུམ་དུ་བཞག་
པའི་སྟོང་པ་དང་པོ་གསུམ་ལྷན་སྐྱེས་མིན་ཀྱང་། སྤྱིར་དགའ་བ་དང་པོ་གསུམ་ལ་ལྷན་
སྐྱེས་སུ་བཞག་དགོས་པ་གཅིག་ཀྱང་ཡོད་པར་མངོན་ནོ་ཞེས་གསུངས་པའི་དོན་ཡང་
དེ་ལྟར་རོ། །ཞེས་བཤད་འདུག་པ་འདི་ལ་ཅུང་ཟད་དཔྱད་པ་གང་ཟག་གི་ཁྱད་པར་གྱི་
དབང་གིས། བྱང་སེམས་གནས་འདི་དང་འདིར་སླེབས་པ་ན། སྟོང་པའི་ཡེ་ཤེས་
འདི་དང་འདི་སྐྱེ་ཞེས་པའི་ངེས་པ་མཐའ་གཅིག་ཏུ་མེད་པ་ཐུགས་བདེན་ཡང་། འདི་
ལ་གང་ཟག་འགའ་ཞིག་ལ། ཐུབ་པ་དཔལ་གྱིས་བཤད་པ་ལྟར། ཡོས་བབས་ཀྱི་ལྷན་
སྐྱེས་ལ་བཞིར་ཕྱེ་བ་ཉིད་ཀྱི་ཚེ་སྟོང་པ་བཞི་འཆར་བ་ཡང་ཡོད་ལ། དེའི་ཤུགས་ཀྱིས་

 
འགའ་ཞིག་ལ་ལུགས་འབྱུང་ཡས་བབས་ཀྱི་དགའ་བ་ཕྱི་མ་གཉིས་ཀྱི་དུས་སུ། སྟོང་
པ་བཞི་འཆར་བ་ཡང་ཡོད་པས་མཐའ་གཅིག་ཏུ་མ་ངེས་གསུངས་པའི་གསུང་འདི་ལ་
དཔྱད་ན། བྱང་སེམས་མགྲིན་པ་ནས་སྙིང་གར་བབས་པའི་བར་ལ་མཆོག་དགའ་ལ་
ཆ་བཞིར་བགོས་པའི་དགའ་བ་བཞི་པོ་དེ་ཡང་། སྟོང་པ་བཞི་དང་དུས་མཉམ་དུ་འབྱུང་
བ་ཡང་ཡོད་ལ། གང་ཟག་འགའ་ཞིག་ལ་བྱང་སེམས་སྙིང་ག་ནས་ལྟེ་བའི་བར་དུ་
བབས་པའི། ཁྱད་དགའ་ལ་དགའ་བ་བཞིར་བགོས་པ་དང༌། སྟོང་པ་བཞི་དུས་མཉམ་
དུ་འཆར་བ་ཡང་ཡོད་གསུངས་རྒྱུ་ཡིན་འདུག་པ། དེ་ལྟར་བྱས་ན། དགའ་བ་དེ་ཉིད་
ཀྱི་དུས་སུ་ལྷན་སྐྱེས་ཀྱི་བདེ་བ་ཡང་ཡོད་པར་ཁས་ལེན་དགོས་ཏེ། དེ་གཉིས་ཀྱི་དུས་
སུ་སྟོང་པ་བཞི་ག་འཆར་བར་ཁས་བླངས་པའི་ཕྱིར་དེ་ལྟར་བྱས་ན། དེ་གཉིས་ཀྱི་དུས་
སུ་ལྷན་སྐྱེས་ཀྱི་བདེ་བ་ཡོད་པ་ཡང་ཁས་ལེན་དགོས་པར་འགྱུར་ལ། དེ་ནི་མི་འཐད་
དེ༑ ལྷན་སྐྱེས་ཀྱི་བདེ་བ་ནི། ལྟེ་བ་ནས་རྡོ་རྗེའི་རྩེའི་བར་དུ་བྱང་སེམས་བབས་པ་
ལས་འཇོག་དགོས་པའི་ཕྱིར། དེ་ལྟར་སྟོང་པ་བཞི་པ་བདེ་བའི་ངོ་བོར་སྐྱེས་ཀྱང་དེ་
ལྷན་སྐྱེས་ཀྱི་བདེ་བ་ཡིན་མི་དགོས་ཏེ། གོང་དུ་བཤད་པའི་སྟོང་པ་གཉིས་ཀྱི་དུས་སུ།
ལྷན་སྐྱེས་ཀྱི་བདེ་བ་མེད་ཀྱང་འོད་གསལ་གྱི་སེམས་སྟོང་པ་གཉིས་པོ་དེ་ལ་དགའ་བ་
བཞི་བགོས་པའི་ཐ་མའི་བདེ་བའི་ངོ་བོར་སྐྱེས་ཀྱང་། དེ་ལྷན་སྐྱེས་མིན་ནོ་ཞེ་ན། དེ་
དགོས་ཏེ་སྤྱིར་ལྷན་སྐྱེས་ཀྱི་བདེ་བའི་དོན་ནི། ཐོག་མ་མེད་པ་ནས་རང་དང་ལྷན་ཅིག་
ཏུ་བྱུང་བའི་གཉུག་མའི་སེམས་བདེ་བའི་ངོ་བོར་སྐྱེས་པ་ལ་བྱེད་པ་གསུངས་པ་ཡང་མང་
དུ་འདུག་ཅིང་། གོང་དུ་ཞུས་པ་ལྟར་ཁྱེད་རང་གིས་ཀྱང་རྫོགས་རིམ་མས་བརྟན་གྱི་
དགའ་བཞི་ལ། ལྷན་སྐྱེས་མིན་པའི་སྐབས་མེད་དེ། དེའི་རྒྱུ་མཚན་འཆད་པ་ན། དེ་
ལ་ཐམས་ཅད་སྟོང་པ་འོད་གསལ་མིན་པའི་སྐབས་མེད་ལ། ཐམས་ཅད་སྟོང་པ་འོད་
གསལ་གྱི་ངོ་བོར་གྱུར་པའི་དབུ་མའི་ནང་དུ་ཁམས་ཞུ་བའི་བདེ་ཆེན་ཡིན་ན། ལྷན་

 
སྐྱེས་ཡིན་དགོས་པའི་ཕྱིར་གསུངས་པའི་གསུང་འདི་དང་ཡང་འགལ་གྱིས་དོགས་སོ་
ཞེས་སྨྲས་ན་ལན་ཇི་ལྟར་གསུངས། དེ་ལྟར་ན་རྗེ་རིན་པོ་ཆེས་རིམ་ལྔ་གསལ་སྒྲོན་
དུ༑ ཐུབ་པ་དཔལ་ལྟར་བྱས་ན་མཐུན་ཚབས་ཆེ། །ཞེས་གསུངས་པ་ཙམ་ལ། བྱང་
སེམས་རྡོ་རྗེའི་རྩ་བ་ནས་ནོར་བུའི་རྩེའི་བར་དུ་བབས་པའི་ལྷན་སྐྱེས་ལ་ཕྱེ་བ་བཞི་དང༌།
སྟོང་པ་བཞི་དུས་མཉམ་དུ་འབྱུང་བ་ཁོ་ན་ཞལ་གྱིས་བཞེས་པ་ཡིན་སྙམ་དུ་མི་སེམས་
ཏེ༑ རྗེའི་གསུང་ལས་ལུགས་འབྱུང་ཡས་བབས་ཀྱི་དགའ་བ་དང་པོ་གསུམ། སྟོང་
པ་གཞན་གསུམ་དུ་བཞག་པའི་ཚེ། སྟོང་པ་དང་པོ་གསུམ་ལྷན་སྐྱེས་མིན་ཀྱང་། ཞེས་
གསུངས་པའི་གསུང་འདིའི་དོན་ནི། བྱང་སེམས་སྤྱི་བོ་ནས་མགྲིན་པར་བབས་པའི་
ཚེ་དགའ་བ་དང༌། སྟོང་པ་དང་པོ་སྣང་བ་གཉིས་ལྷན་ཅིག་ཏུ་བྱུང་། མགྲིན་པ་ནས་
སྙིང་གར་བབས་པའི་རིང་ལ་མཆོག་དགའ་དང་། མཆེད་པ་གཉིས་ལྷན་ཅིག་ཏུ་བྱུང་
སྙིང་ག་ནས་ལྟེ་བར་བབས་པའི་རིང་ལ་ཁྱད་དགའ་དང་ཉེར་ཐོབ་དུས་མཉམ་དུ་བྱུང་བའི་
དུས་དེའི་བདེ་བ་རྣམས་ལ་ལྷན་སྐྱེས་མིན་ནོ་ཞེས་གསུང་རྒྱུ་ཡིན་ལ། དེ་ལྟར་ན་དགའ་
བ་དང་པོ་གསུམ་སྟོང་པ་དང་པོ་གསུམ་དུ་བཞག་པ་གཅིག་ཞལ་གྱིས་བཞེས་འདུག་པས།
རྡོ་རྗེའི་རྩ་བ་ནས་རྩེའི་བར་ལ་བྱང་སེམས་བབས་པའི་ལྷན་སྐྱེས་ལ་ཕྱེ་བ་བཞི་དང་། སྟོང་
པ་བཞི་དུས་མཉམ་དུ་སྐྱེ་བ་ཁོ་ན་ཡིན་པར་གསུངས་ཞེས་མ་སྨྲ་ཞིག དེ་ལྟར་ཅུང་ཟད་
དཔྱད་པ་འདི་སྐྱེས་བུ་དམ་པ་རྣམས་ལ་སུན་འབྱིན་བྱས་པ་མ་ཡིན་ཏེ། དེ་རང་ལ་དོགས་
གནས་བྱུང་བ་རྣམས་ཡི་གེར་བྲིས་པས་རྗེ་བླ་མའི་རྗེས་འཇུག་ཆོས་ཀྱི་སྤྱན་ལྡན་རྣམས་
ཀྱིས་ལེགས་པར་དཔྱད་པ་འཇུག་པའི་ཆེད་དུ་ཟུར་ཙམ་དུ་ཞུས་པ་ཡིན་ནོ། །མདོར་
ན་གོང་དུ་བཤད་པ་ལྟར་ལྟེ་བར་གནད་དུ་བསྣུན་པ་བསྒོམ་པ་ལས། ལྟེ་བའི་དྷཱ ཱཏི འི་
ནང་དུ་རོ་རྐྱང་གི་རླུང་ཞུགས་གནས་ཐིམ་གསུམ་བྱས་པའི་ཚེ། གཏུམ་མོ་འབར་ནས་
བྱང་སེམས་ཞུ་བ་ཡིན་ལ། གཏུམ་མོ་འབར་བ་ལ་ཐུར་སེལ་གྱི་རླུང་གཡོ་དགོས་ཏེ།

 
འཇམ་དཔལ་ཞལ་ལུང་ལས། སྡོམ་བརྩོན་གཞུ་དབྱིབས་གཡོས་པ་ཡིས། །སུམ་
མདོར་ཡེ་ཤེས་མེ་སྦར་བས། །ཁམས་ཞུ་ནས་ནི་བཅུ་དྲུག་ཆར། །གྱུར་ཏེ་མེ་ཏོག་
ཀུན་ད་འདྲ། །ཞེས་དང༌། གསང་བ་གྲུབ་པ་ལས། ལྟེ་བའི་དབུས་ན་ཚུལ་ཡོད་དེ།
ཚུལ་གྱི་མཐའ་རྣམས་གསང་བའོ། །དེ་ནི་རབ་འབར་རླུང་གིས་ནི། །སྐོར་བ་བྱེད་
ཅིང་ངལ་བསོ་སྟེ། །དབང་པོ་གཉིས་ཤིང་བསྡུས་པ་ལས། །དེ་ཡི་མེ་ནི་འབར་བར་
བྱེད། །དེ་ཡི་མེ་འབར་ཡང་དག་གིས། །བདེ་ཆེན་འཁོར་ལོས་ཞུ་བར་འགྱུར་། །ཞུ་
བས་རྩ་རྣམས་ཐམས་ཅད་དུ། །མཆོག་གི་བདུད་རྩི་འཛག་པའོ། །ཞེས་གསུངས་པ་
ལྟར། ལྟེ་གསང་གི་གཏུམ་མོའི་མེ་སྦར་ཏེ། སྤྱི་བོ་ནས་བྱང་སེམས་ཞུ་བ་རིམ་གྱིས་
བབས་པ་དང༌། རླུང་རྣམས་ཐིམ་པའི་རྟགས་རྣམས་ཅི་རིགས་པར་ཤར་བའི་ཚེ། དགའ་
བ་བཞི་གའི་དུས་དང་། སྟོང་པ་བཞི་གའི་དུས་སུ། སྟོང་ཉིད་འཛིན་སྟངས་ཀྱི་ཡུལ་
དུ་བྱས་ནས། ཡས་བབས་དང་མས་བརྟན་གཉིས་ཀར་རྩེ་གཅིག་ཏུ། མཉམ་པར་
འཇོག་པ་ཡིན་པའི་ཕྱིར། འདི་ནི་གཞིའི་འཆི་བ་དང་རྣམ་པ་མཐུན་ཞིང་གཙོ་བོར་འཆི་
བ་སྦྱོང་བྱེད་ཡིན་ནོ། །འོད་གསལ་ལས་ལྡང་ཚད་ཚད་པ་ནས་ཕུང་པོ་རྙིང་པ་ལས་གོ་
ས་ལོགས་སུ་བྱེ་ནས། སྒྱུ་མ་ལོངས་སྐུར་ལྡང་སྙམ་པའི་འཕེན་པ་བཏང༌། འོད་གསལ་
ལས་ལངས་པ་ན་ཕུང་པོ་རྙིང་པ་ལས་གོ་ས་ལོགས་སུ་བྱེ་ནས། སྒྱུ་ལུས་སུ་ཡིད་ངོར་
ལངས་པ་དེ་འབྱུང་། དེའི་དུས་སུ་ཕུང་པོ་རྙིང་པ་ལས་ལོགས་སུ་བྱེ་བའི་སྒྲ་ལུས་དེ་
ལ་དམིགས་པ་གཏད་ནས། མཉམ་གཞག་སྒྱུ་མ་ཡུན་རིང་དུ་སྐྱོང་བ་ནི་བར་དོ་དང་
རྣམ་པ་མཐུན་ཞིང་གཙོ་བོར་བར་དོ་སྦྱོང་བྱེད་དུ་འགྱུར་རོ། །མཉམ་གཞག་དེ་ལས་
ལྡང་བར་འདོད་པ་ན། རང་གི་ཕུང་པོ་རྙིང་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་ཡུམ་
དུ་བསྒོམ་པའི་སྙིང་གར་ཡེ་ཤེས་སེམས་དཔའི་ཚུལ་གྱིས་ཞུགས་ནས། ཁམས་རགས་
པའི་ལུས་འཛིན་པ་ནི་སྐྱེ་བ་དང་རྣམ་པ་མཐུན་ཞིང་། གཙོ་བོར་སྐྱེ་བ་སྦྱོང་བྱེད་ཡིན་

 
ནོ༑ ༑དེས་མཚོན་ནས་ལམ་གོང་མ་རྣམས་ཀྱི་སྐབས་སུ་ཡང་ལུས་ལ་གནད་དུ་བསྣུན་
ནས། རླུང་རྣམས་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་དགའ་
བཞི་དང་སྟོང་བཞིའི་ཡེ་ཤེས་རྣམས་རྩེ་གཅིག་ཏུ་མཉམ་པར་འཇོག་པ་ནི་གཞིའི་འཆི་
བ་སྦྱོང་བྱེད་དང་འབྲས་བུའི་དུས་ཀྱི་ཆོས་སྐུ་འགྲུབ་པའི་རྒྱུའི་གཙོ་བོ་ཡིན་ཞིང༌། འོད་
གསལ་ལས་ཡིད་ངོ་འམ་དག་མ་དག་གི་སྒྱུ་ལུས་སུ་དངོས་གནས་ལ་ལངས་པའི་ལམ་
རྣམས་བར་དོ་སྦྱོང་བྱེད་དང་ལོངས་སྐུའི་རྒྱུའི་གཙོ་བོ་ཡིན་ལ། སྒྱུ་ལུས་རྣམས་ཕུང་
པོ་རྙིང་པ་ལ་ཞུགས་པ་ནི་སྐྱེ་བ་སྦྱོང་བྱེད་དང་། འབྲས་དུས་ཀྱི་སྤྲུལ་སྐུའི་རྒྱུའི་གཙོ་
བོ་ཡིན་པར་ཤེས་པར་གྱིས་ཤིག དེས་མཉམ་གཞག་གི་རིམ་པ་རྣམས་སོང་། འོ་ན་
རྗེས་ཐོབ་དུ་ཇི་ལྟར་བྱེད་ཅེ་ན། འདིར་མཐའ་ཆོད་པའི་ཕྱིར་གསང་འདུས་ལས་བྱུང་
བ་ལྟར་ཅུང་ཟད་བཤད་ན། རྗེས་ཐོབ་ཏུ་སྒྲུབ་པ་པོས་མིག་སོགས་དབང་པོ་ལྔ་དང་།
གཟུགས་སོགས་ཡུལ་ལྔ་དང་། རང་གི་འཇུག་གནས་ཏེ་ཡུལ་ཅན་ལྔས་ཡུལ་ལྔ་ལ་
ལོངས་སྤྱོད་པའི་ཚེ། ཐ་མལ་གྱི་སྣང་ཞེན་བཀག་ནས་བཅུ་པོ་དེ་ཐོག་མར་སྟོང་པའི་
རང་བཞིན་དུ་བལྟས་ལ། སྟོང་པ་དེ་ཡང་སྔར་གྱི་མཉམ་གཞག་གི་བདེ་བ་ཆེན་པོ་དྲན་
པར་བྱས་ཏེ་བདེ་བའི་རྣམ་འགྱུར་དུ་བལྟས་ནས། བདེ་སྟོང་གི་རྣམ་རོལ་དུ་ཡུལ་སྣང་
ཐམས་ཅད་འཆར་བ་ལ་བསླབ་དགོས་ཏེ། དེ་ཡང་རྒྱུད་ཕྱི་མ་ལས། དབང་པོ་བཅུ་པོ་
རྣམས་ཀྱི་ཡང༌། །རང་གི་འཇུག་གནས་ཐམས་ཅད་དུ། །འདོད་པ་སོ་སོར་སྡུད་པས་
ན༑ ༑སོ་སོར་སྡུད་པ་ཞེས་བཤད་དོ། །ཞེས་གསུངས་པ་ལྟར། སྒྲུབ་པ་པོ་དང་དབང་
པོ་རྣམས་གཟུགས་སྒྲ་ལ་སོགས་པའི་ཡུལ་ལ་ལོངས་སྤྱོད་པའི་ཚེ། ཡུལ་དབང་གཉིས་
ཀ་ལ་ཐ་མལ་གྱི་སྣང་ཞེན་འཆར་བའི་བློ་རྣམས་ནང་དུ་བསྡམས་ནས་ནི། སྟོང་ཉིད་
དེ་འོད་གསལ་གྱི་སྐབས་དང་། གཉིས་མེད་ཟུང་འཇུག་གི་སྐབས་དང་། སྒྱུ་མ་ལ་
སྟེ་སྒྲ་ལུས་ཀྱི་སྐབས་སོགས་ཀྱི་བསྡུས་པ། སེམས་དབེན། ངག་དབེན། ལུས་

 
སྤྱོད་ཚུལ་དེ་སྟོན་པ་ཡིན་ནོ། །འོ་ན་བདེ་བ་དེ་ཡང་གང་འདྲ་ཞིག་ཡིན་ན། ཤེས་རབ་
ཡེ་ཤེས་ཀྱི་དབང་དངོས་དབང་དུ་བསྐུར་བ་སོགས་ཀྱི་བདེ་བ་ཉམས་སུ་མྱོང་བ་དང་། སོགས་
ཀྱིས་བསྡུས་པ་ལུས་ལ་གནད་དུ་བསྣུན་པ་ལྟ་བུའི་བདེ་བ་ཆེན་པོ་སྔར་རང་གི་མྱོང་བ་
པའི་ཡིད་བྱེད་བསྡམས་ཏེ་གནས་ན། ཡུལ་སྣང་ཀུན་བདེ་བར་འཆར་ཞིང་། དེའི་
རྐྱེན་གྱིས་ནང་དུ་བདེ་བ་འབར་ནས། དབང་པོའི་སྒོ་ནས་འཇུག་པའི་རླུང་ནང་དུ་ལོག་
པ་ན། དབང་ཤེས་རྣམས་ཀྱང་ཡུལ་ལ་འཇུག་པ་སྡུད་པའི་རླུང་རྣམས་སྔར་བཞིན་དུ་
ཐིམ་ནས། དགའ་བཞི་དང་སྟོང་བཞི་རྣམས་སྐྱེ་བ་ཡིན་ཏེ། རྡོ་རྗེ་ཕྲེང་བ་ལས། དབང་
པོ་ཡུལ་ལ་སྤྱོད་པ་ན། །གང་ནས་དེ་ནི་བསྡམས་ནས་ནི། །སྟོང་ཉིད་གཉིས་མེད་
ཉམས་སུ་མྱོང་བའི་བདེ་བ་ཡིན། །བདེ་བ་ཆེན་པོ་དྲན་པ་ཡིས། །དབང་པོ་རྣམས་ནི་
སྣང་ཐམས་ཅད་ལྷར་འཆར་བ་ལ་སློབ་དགོས་པ་བཞིན་དུ་རིམ་པ་གཉིས་པའི་སྐབས་འདིར་
ཡང་། གང་ཤར་བདེ་སྟོང་གི་རྣམ་རོལ་ཏུ་འཆར་བ་ལ་སློབ་དགོས་ཏེ། དེ་ཡང་དང་
པོར་ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དུ་གཏན་ལ་ཕབ་ནས། སྟོང་
པའི་རྣམ་རོལ་དུ་འཆར་བ་ལ་སློབ་དགོས་ཏེ། དེ་ཡང་ཆོས་ཅན་མི་འདྲ་བ་དུ་མ་ཡོད་
ཀྱང་། རང་བཞིན་སྟོང་པ་ཉིད་ཀྱི་དོན་དུ་ཁྱད་པར་མེད་ཅིང༌། སྟོང་པ་རྣམས་ལ་ཡང་
ནས། རོ་གཅིག་དུ་མར་འཆར་བ་ལ་བསླབ་ཅིང་། དེ་ཡང་མཉམ་གཞག་ཏུ་བདེ་བ་

 
དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ། 229
ཆེན་པོ་སྐྱེས་པ་ཡིན་ན་རྗེས་ཐོབ་ཏུ་ཡུལ་སྣང་བདེ་བར་ངང་གིས་འཆར་བ་ཞིག་ཡོད་ཀྱང་།
དེ་ཙམ་གྱིས་མི་ཆོག་པས། མཉམ་གཞག་གི་ཉམས་ཀྱི་བདེ་བས་ཡུལ་སྣང་ཐམས་ཅད་
རྒྱས་བཏབ་ནས་བདེ་སྟོང་དབྱེར་མེད་ཀྱི་རྣམ་རོལ་ཏུ་འཆར་བ་ལ་སློབ་པ་ནི་སོར་སྡུད་
ཡིན་ལ། བསམ་གཏན་གྱི་ཉམས་ལེན་ནི། འདོད་པ་ལྔ་སྟེ་གཟུགས་སྒྲ་དྲི་རོ་རེག་
སོགས་ཡུལ་ལྔ་དང༌། མིག་གི་དབང་པོ་སོགས་དབང་པོ་ལྔ་དང་། མིག་གི་རྣམ་
པར་ཤེས་པ་ནས། ལུས་ཀྱི་རྣམ་པར་ཤེས་པའི་བར་ལྔ་མདོར་བསྡུས་པ་སྟེ་ཡུལ་དབང་
རྣམ་ཤེས་གསུམ་མཉམ་པར་སྦྱོར་བའི་ཚེ་དེ་གསུམ་རྣམ་སྣང་ནས་མི་བསྐྱོད་པའི་བར་
གྱི་རིགས་ལྔར་བསྐྱེད་ནས་བསྒོམ་པ་ལ་བསམ་གཏན་ཞེས་བཤད་དེ། དེ་ཡང་རྒྱུད་ཕྱི་
མ་ལས། འདོད་པ་ལྔ་ནི་མདོར་བསྡུས་ནས། །སངས་རྒྱས་ལྔ་རུ་སྦྱོར་བ་ཡིས། །བརྟག་
པ་བསམ་གཏན་ཞེས་བཤད་དེ། །ཞེས་སོ། །བསམ་གཏན་དེ་ལ་ཡང་ཡན་ལག་ལྔ་
ཡོད་དེ། རྟོག་དཔྱོད་གཉིས། དགའ་བདེ་གཉིས། སེམས་རྩེ་གཅིག་པ་དང་ལྔ་
ཡོད་པའི་ཕྱིར་ཏེ། དེ་ཉིད་ལས། བསམ་གཏན་དེ་ནི་རྣམ་ལྔར་འགྱུར། །རྟོག་དང་
དཔྱོད་དང་དགའ་བ་དང་། །དེ་བཞིན་བདེ་བ་ཉིད་དང་ཡང་། །སེམས་ཀྱི་རྩེ་གཅིག་
ཉིད་དག་སྟེ། །ལྔ་པོ་དེར་ནི་བསམ་གཏན་བསྡུ། །ཞེས་གསུངས་པའི་ཕྱིར། འོ་ན་
བསམ་གཏན་གྱི་དུས་སུ་ལྷར་བསྒོམ་རྒྱུའི་དབེན་གཞིའི་ལུས་དེ་ལ་ཇི་ལྟར་ཡོད་ཅེ་ན།
ལུས་ཀྱི་སྐད་དོད་ཀཱ་ཡ་ཞེས་པ་བསགས་པ་དང་སྤུངས་པ་དང་ཚོགས་པ་གསུམ་ལ་འཇུག་
པ་ཡོད་དེ། དེ་ཡང་སྤྱོད་བསྡུས་ལས། ལུས་སུ་གྲུབ་པ་འདི་ནི་སྤུངས་པ་བཞིན་དུ་
གནས་ཏེ། ཤ་ཡི་ཁམ་ཚད་དང་ཞེས་པ་ནས། མིག་དང་ཡན་ལག་ལ་སོགས་པ་ཚོགས་
པ་ལ་སྤུངས་པ་ཞེས་བྱའོ། །ཞེས་པའི་བར་གསུངས། འདིས་ནི་མི་གཙང་བའི་རྫས་
སུམ་ཅུ་སོ་དྲུག་གིས་གང་བའི་འབྱུང་ལུས་རགས་པ་འདི་དབེན་གཞིའི་ལུས་སུ་བསྟན་
ཞིང་། ཁམས་རྣམས་ཕྲད་པའི་ཕྱིར་ཤེས་རབ་དང༌། ལྟ་བ་དང་། ཡིད་དང་། མིག་

 
དང་། བག་ཆགས་དང༌། སྲེད་པ་དང༌། ཉོན་མོངས་པའི་རྒྱུ་ལས་ནི་བསགས་པ་
ཞེས་བྱའོ། །ཞེས་པས་རགས་པ་ཉི་ཤུ་རྩ་ལྔ་དང་ལྷན་ཅིག་ཏུ་ཚོགས་པའི་འབྱུང་ལུས་
དབེན་གཞིའི་ལུས་སུ་བསྟན་པ་ཡིན་ལ། དེ་ཡང་འབྱུང་ལུས་རྙིང་པ་འདི་ནི་ཤ་དང༌།
རུས་པ་སོགས་དུ་མ་ཚོགས་པའི་སྤུངས་པ་དང་། མིག་གི་དབང་པོ་སོགས་དབང་པོ་
རྡུལ་ཕྲ་རབ་འདུས་པའི་བདག་ཉིད་ཡིན་པས་ཚོགས་པའམ་སྤུངས་པ་ཡིན་ཞིང་། རགས་
གནོན་ནུས་པའི་ཚུལ་གྱིས་བསགས་པ་དང་སྤུངས་པ་མེད་ཀྱང་། སྐད་ཅིག་སྔ་ཕྱིའི་
ཆ་དུ་མ་ཚོགས་པ་ཡིན་པས་དབེན་གཞིའི་ལུས་སུ་བསྟན་ནོ། །གང་ལས་དབེན་ན།
ཕུང་པོ་ཁམས་སོགས་ནས་སེམས་བྱུང་གི་བར་འདི་རྣམས་ཐ་མལ་པའི་སྣང་ཞེན་དུ་གནས་
པ་ནི་སྤང་བྱ་དབེན་རྒྱུ་དེ་ཡིན་ལ། སྤོང་བྱེད་ཀྱི་གཉེན་པོ་གང་གིས་སྤོང་ན། དེ་བཞིན་
གཤེགས་པ་ཐམས་ཅད་ཀྱི་རྡུལ་ཕྲ་རབ་ལས་གྲུབ་པའི་ངོ་བོ་ཉིད་དུ་བསྟན་ཏོ་ཞེས་པ་འདིས་
བསྟན་པ་ཡིན་ཞིང༌། དེས་ན་སྒྲུབ་པ་པོ་རང་གི་འབྱུང་ལུས་དང༌། རགས་པ་ཉི་ཤུ་
རྩ་ལྔ་ལྷན་ཅིག་ཏུ་ཚོགས་པ་འདི་རྣམས། རྣམ་སྣང་ལ་སོགས་པ་དམ་པ་རིགས་བརྒྱའི་
ལྷར་བསྒོམ་ནས་ཐ་མལ་གྱི་སྣང་ཞེན་སྦྱོང་བ་འདི་ནི། ལུས་རྣམ་པར་དབེན་པའི་རྣལ་
འབྱོར་ཞེས་བྱ་བ་ཡིན་ནོ། །སྤྱིར་ལུས་དབེན་ལ་བསྐྱེད་རྫོགས་གཉིས་ཀ་ཡོད་ཀྱང་།
རླུང་དབུ་མར་ཞུགས་གནས་ཐིམ་གསུམ་གྱིས་དྲངས་པའི་ལྷན་སྐྱེས་ཀྱི་བདེ་བས་སྟོང་
རྫོགས་རིམ་མ་གཏོགས་གཞན་ལ་མེད་དོ། །སྐབས་འདིར་རྫོགས་རིམ་པའི་ལུས་དབེན་
པའི་འས་པ
གསང་བ་རིགས་གསུམ་གྱི་ལུས་དབེན། གསང་ཆེན་རིགས་གཅིག་གི་ལུས་དབེན་

 
ཅ》 དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ། 231
དང་བཞིར་ཡོད། དང་པོ་དེ་ལ་ཡང་ཕུང་པོ་ལྔ་རིགས་ལྔར་བསྒོམ་པའི་ལུས་དབེན།
ཁམས་བཞི་ཡུམ་བཞིར་བསྒོམ་པའི་ལུས་དབེན། མིག་སོགས་ས་སྙིང་སོགས་སུ་
བསྒོམ་པའི་ལུས་དབེན། ཡུལ་ལྔ་རྡོ་རྗེ་མར་བསྒོམ་པའི་ལུས་དབེན་དང་བཞི་ཡོད་
པ་ལས། དང་པོ་ནི། རྩ་རྒྱུད་ལས། མདོར་ན་ཕུང་པོ་ལྔ་རྣམས་ནི། །སངས་རྒྱས་
ལྔར་ནི་རབ་ཏུ་བསྒྲགས། །ཞེས་གསུངས་པ་ལྟར། ཕུང་པོ་སངས་རྒྱས་སུ་བསྒོམ་
པའི་ལུས་དབེན་ལ། དབེན་གཞི་གཟུགས་ཀྱི་ཕུང་པོ་ལ་ལྔར་ཕྱེ་སྟེ་རྣམ་སྣང་ནས། རྣམ་
སྣང་གི་མི་བསྐྱོད་པའི་བར་ལྔར་བསྒོམ་ཞིང་། དེ་བཞིན་དུ་ཚོར་ཕུང་ལ་ལྔར་ཕྱེ་སྟེ།
རིན་འབྱུང་གི་རྣམ་སྣང་ནས། དེའི་མི་བསྐྱོད་པའི་བར་དུ་བསྒོམ། འདུ་ཤེས་ཀྱི་ཕུང་
པོ་ལ་ལྔར་ཕྱེ་སྟེ། དེ་རྣམས་འོད་དཔག་མེད་ཀྱི་རྣམ་སྣང་ནས། འོད་དཔག་མེད་ཀྱི་
མི་བསྐྱོད་པའི་བར་བསྒོམ། འདུ་བྱེད་ལ་ལྔར་ཕྱེ་སྟེ། དོན་གྲུབ་ཀྱི་རྣམི་སྣང་ནས།
དེའི་མི་བསྐྱོད་པའི་བར་བསྒོམ། རྣམ་ཤེས་ལ་ལྔར་ཕྱེ་སྟེ། མི་བསྐྱོད་པའི་རྣམ་སྣང་
ནས། དེའི་མི་བསྐྱོད་པའི་བར་བསྒོམ་པ་ལས་ཕུང་པོ་ལ་ཐ་མལ་གྱི་སྣང་ཞེན་སྦྱོང་བར་
བྱེད་དོ། །གཉིས་པ་ཁམས་བཞི་ཡུམ་བཞིར་བསྒོམ་པའི་ལུས་དབེན་བཤད་པ་ལ། ལེའུ་
བཅུ་བདུན་པ་ལས། ས་ནི་སྤྱན་ཞེས་བྱ་བ་ཡིན། །ཆུ་ཡི་ཁམས་ནི་མཱ་མ་ཀཱི། །མེ་ནི་
གོས་དཀར་མོ་ཡིན་ནོ། །རླུང་ནི་སྒྲོལ་མར་རབ་ཏུ་བསྒྲགས། །ཞེས་གསུངས་པ་
ལྟར་སྒྲུབ་པ་པོ་རང་གི་ས་ཡི་ཁམས་ལ་སོགས་པ་ཁམས་བཞི་ལ་ལྔ་ལྔར་འབྱེད་དོ། །དེ་
ཡང་དབེན་གཞིའི་ས་ཁམས་ལ་ལྔར་ཕྱེ་ནས། སྤྱན་མའི་རྣམ་སྣང་སོགས་རིགས་ལྔར་
བསྒོམ། དབེན་གཞིའི་ཆུའི་ཁམས་ལ་ལྔར་ཕྱེ་ནས་མཱ་མ་ཀཱིའི་རྣམ་སྣང་སོགས་རིགས་
ལྔར་བསྒོམ། མེའི་ཁམས་ལ་ལྔར་ཕྱེ་ནས་གོས་དཀར་མོའི་རྣམ་སྣང་སོགས་ལྔར་བསྒོམ།
དབེན་གཞིའི་རླུང་ལ་ལྔར་ཕྱེ་ནས་སྒྲོལ་མའི་རྣམ་སྣང་ནས་མི་བསྐྱོད་པའི་བར་རིགས་
ལྔར་བསྒོམ་པ་ཡིན་ནོ། །གསུམ་པ་དབང་པོ་བྱང་ཆུབ་སེམས་དཔར་བསྒོམ་པའི་ལུས་

 
དབེན་ནི། རྩ་རྒྱུད་ལེའུ་བཅུ་བདུན་པ་ལས། རྡོ་རྗེའི་སྐྱེ་མཆེད་ཉིད་དག་ཀྱང་། །བྱང་
ཆུབ་སེམས་དཔའི་དཀྱིལ་འཁོར་མཆོག །ཅེས་པ་འདིས་བསྟན་ནོ། །དེ་ཡང་མིག་
གི་དབང་པོ་ལ་ལྔར་ཕྱེ་སྟེ། ས་སྙིང་གི་རྣམ་སྣང་སོགས་སུ་བསྒོམ། རྣ་བའི་དབང་
པོ་ལ་ལྔར་ཕྱེ་སྟེ། ཕྱག་རྡོར་གྱི་རྣམ་སྣང་སོགས་སུ་བསྒོམ། སྣའི་དབང་པོ་ལ་ལྔར་
ཕྱེ་སྟེ། ནམ་སྙིང་གི་རྣམ་སྣང་སོགས་སུ་བསྒོམ། ལྕེའི་དབང་པོ་ལ་ལྔར་ཕྱེ་སྟེ། འཇིག་
རྟེན་དབང་ཕྱུག་གི་རྣམ་སྣང་སོགས་སུ་བསྒོམ། ལུས་དབང་ལ་ལྔར་ཕྱེ་སྟེ། སྒྲིབ་
སེལ་གྱི་རྣམ་སྣང་སོགས་སུ་བསྒོམ། ཡིད་དབང་ལ་ལྔར་ཕྱེ་སྟེ། འཇམ་དཔལ་གྱི་
རྣམ་སྣང་ནས་མི་བསྐྱོད་པའི་བར་དུ་བསྒོམ་པར་བྱེད་དོ། །བཞི་པ་ཡུལ་ལྔ་རྡོ་རྗེ་མ་ལྔར་
བསྒོམ་པ་ནི། རྩ་རྒྱུད་ལས། གཟུགས་སྒྲ་ལ་སོགས་སྔགས་པ་ཡིས། །ལྷ་ཉིད་དུ་
ནི་རྟག་ཏུ་བསྒོམ། །ཞེས་པའི་ཡུལ་གཟུགས་ལ་ལྔར་ཕྱེ་སྟེ། གཟུགས་རྡོ་རྗེ་མའི་
རྣམ་སྣང་སོགས་སུ་བསྒོམ། སྒྲ་ཡི་སྐྱེ་མཆེད་ལ་ལྔར་ཕྱེ་སྟེ། སྒྲ་རྡོ་རྗེའི་མའི་རྣམ་
སྣང་སོགས་སུ་བསྒོམ། དྲིའི་སྐྱེ་མཆེད་ལ་ལྔར་ཕྱེ་ནས། དྲི་རྡོ་རྗེ་མའི་རྣམ་སྣང་སོགས་
སུ་བསྒོམ། རོའི་སྐྱེ་མཆེད་ལ་ལྔར་ཕྱེ་ནས། རོ་རྡོ་རྗེ་མའི་རྣམ་སྣང་སོགས་སུ་བསྒོམ།
རེག་བྱ་ལ་ལྔར་ཕྱེ་ནས། རེག་བྱ་རྡོ་རྗེ་མའི་རིན་འབྱུང་། རེག་བྱ་རྡོ་རྗེ་མའི་འོད་དཔག་
མེད་ནས། རེག་བྱ་རྡོ་རྗེ་མའི་མི་བསྐྱོད་པའི་བར་བསྒོམས་ནས། རེག་བྱ་ལ་ཐ་མལ་
གྱི་སྣང་ཞེན་ཡོད་པ་རྣམས་སྦྱོང༌། རིགས་ལྔ་པོ་དེ་རྣམས་ཀྱང་། རྣམ་སྣང་ཉི་ཤུ་པོ་
ཐམས་ཅད་དཀར་ནག་དམར་བའི་ཞལ་གསུམ་ཕྱག་དྲུག་པ་ནས། མི་བསྐྱོད་པ་ཉི་ཤུ་
པོ་ཐམས་ཅད་སྔོ་དཀར་དམར་བའི་ཞལ་གསུམ་ཕྱག་དྲུག་པའི་བར་ཐམས་ཅད་ཀྱང་ཞལ་
གསུམ་ཕྱག་དྲུག་ཤ་སྟག་བསྒོམ་པ་ཡིན། ཕྱག་མཚན་ནི་རང་རང་གི་རྩ་བའི་ཕྱག་མཚན་
འཛིན་པ་ཡིན་ནོ། །གཉིས་པ་རིགས་ལྔའི་ལུས་དབེན་ནི། དབེན་གཞིའི་ཆ་ཤས་བརྒྱ་
པོ་དེ་ས་ཁམས་སོགས་བཞི་དང་རྣམ་པར་ཤེས་པའི་ཁམས་སུ་འདུ། དབེན་བྱེད་ཀྱི་ལྷ་

 
བརྒྱ་པོ་དེ་ཡང་རྣམ་སྣང་ཉི་ཤུ་ལྷ་གཅིག་ཏུ་འདུ་བ་ནས། མི་བསྐྱོད་པ་ཉི་ཤུ་ལྷ་གཅིག་
ཏུ་འདུ་བའི་བར་རིགས་ལྔར་བསྡུས་ནས། ས་ཁམས་རྣམ་སྣང་། ཆུ་ཁམས་རིན་
འབྱུང་། མེ་ཁམས་འོད་དཔག་མེད། རླུང་ཁམས་དོན་ཡོད་གྲུབ་པ། རྣམ་པར་ཤེས་
པའི་ཁམས་མི་བསྐྱོད་པར་བསྒོམ་པ་ཡིན་ནོ། །གསུམ་པ། གསང་བ་རིགས་གསུམ་
གྱི་ལུས་ཀྱི་ལུས་དབེན་ནི། དབེན་གཞིའི་ཁམས་ལྔ་པོ་དེ་ཡང་། ལུས་ངག་ཡིད་
གསུམ་དུ་འདུ། དེ་དབེན་བྱེད་ཀྱི་ལྷ་རིགས་ལྔ་པོ་དེ་ཡང་། རིན་འབྱུང་སྐུ་རྡོ་རྗེ་རྣམ་
སྣང་དུ་བསྡུ། དོན་ཡོད་གྲུབ་པ་གསུང་རྡོ་རྗེ་འོད་དཔག་མེད་དུ་བསྡུ། དྲུག་པ་རྡོ་རྗེ་
འཆང་ཐུགས་རྡོ་རྗེ་མི་བསྐྱོད་པའི་རིགས་ཀྱི་ནང་དུ་བསྡུ་ལ། ལུས་ངག་ཡིད་གསུམ་
པོ་དེ། སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ་གསུམ་དུ་བསྒོམ་པ་ཡིན་ནོ། །བཞི་པ་
ནི༑ དབེན་གཞི་ལུས་ངག་ཡིད་གསུམ་པོ་དེ་ཡང་དེ་གསུམ་དང་ལྡན་པའི་སྒྲུབ་པ་པོ་
གཅིག་ལ་ཚང་བ་དང་། དབེན་བྱེད་ཀྱི་ལྷ་གསུམ་པོ་དེ་ཡང་རྡོ་རྗེ་གསུམ་དབྱེར་མི་ཕྱེད་
པའི་རྡོ་རྗེ་འཆང་གཅིག་ཏ་བསྒོམ་ནས་དབེན་པར་བྱེད་པ་ཡིན་ནོ། །ལྷ་གཞན་རྣམས
ལ་ཡང་གོང་གི་དེ་བཞིན་དུ་ཕྱེ་ནས་བསྒོམ་ཚུལ་ཡོད་ཀྱང་། རྩ་རྒྱུད་དུ་དངོས་སུ་གསུངས་
པ་ལ་གོང་དུ་བཤད་པ་དེ་རྣམས་ལས་མ་གསུངས་པས། སྤྱོད་བསྡུས་ལས་ཀྱང་དེའི་
དབང་དུ་བྱས་པ་ཡིན་ནོ། །འོ་ན་ཕུང་ཁམས་སྐྱེ་མཆེད་དེ་རྣམས་ལ་ལྔར་ཕྱེ་སྟེ། དེ་
རྣམས་སྦྱོང་བྱེད་རིགས་ལྔ་སོགས་དེ་རྣམས་ལ་ལྔ་ལྔར་ཕྱེ་ནས་བསྒོམ་པ་དེ་གང་ལས་
གསུངས་ཤེ་ན། སྤྱོད་བསྡུས་ལུས་དབེན་གྱི་སྐབས་སུ་དྲངས་པ་ལས། ཕུང་པོ་ཁམས་
དང་དེ་བཞིན་སྐྱེ་མཆེད་ནི། །རབ་དབྱེ་ལྔ་དང་ལྔ་ཉིད་བྱས་པ་ལས། །དེ་བཞིན་གཤེགས་
པ་སོ་སོས་བྱིན་གྱིས་བརླབས། །འཁོར་བའི་ལས་རྣམས་དག་ནི་ག་ལ་འབྱུང་། །དེ་
བཞིན་ཕྱི་རོལ་ཡུལ་ནི་ལྔ་པོ་དེ། །རེ་རེ་བཞིན་ཡང་བདེ་གཤེགས་ལྔ་རྣམས་ཀྱིས། །དེ་
རྣམས་རང་རང་རྟག་ཏུ་བྱིན་གྱིས་རློབ། །ཡེ་ཤེས་གསུམ་ལྔར་དེ་ནི་ཡང་དག་གནས།།

 
ཞེས་གསུངས་པས་བསྟན་པ་ཡིན་ནོ། །འོ་ན་གསང་བ་བླ་མེད་ཀྱི་རྒྱུད་ཐམས་ཅད་དུ་
ལྔ་དང་། མིག་སོགས་དབང་པོ་ལྔ་དང་། མིག་གི་རྣམ་པར་ཤེས་པ་སོགས་ལྔ་སྟེ་ལྔ་
ཚན་གསུམ་པོ་དེ་རྣམས། རྣམ་སྣང་ལ་སོགས་པའི་ཞལ་ཕྱག་གི་རྣམ་པ་ཅན་གྱི་ལྷའི་
རྣམ་པར་བལྟ་བ་ལ་སེམས་རྩིང་བའི་རྣམ་པས་རྟོག་པར་བྱེད་པ་ནི་བསམ་གཏན་གྱི་ཡན་
ལག་ལྔའི་ནང་ནས་དང་པོ་རྟོག་པ་དང་། རྣམ་སྣང་ལ་སོགས་པའི་ལྷ་དེ་དག་གི་སྐུ་
མདོག་ཕྱག་མཚན་སོགས་ལ་བློས་ཞིབ་ཏུ་དཔྱོད་པར་བྱེད་པ་ལ། གཉིས་པ་དཔྱོད་པའི་
ཡན་ལག་ཟེར་བ་ཡིན་ཏེ། དེ་ཡང་རྒྱུད་ཕྱི་མ་ལས། གསང་བའི་རྒྱུད་ནི་ཐམས་ཅད་
དུ༑ ༑རྣམ་པ་དུ་མར་ཡོངས་བཤད་པ། །གསང་བ་གསུམ་འབྱུང་རྟོག་པ་དེ། །དེ་ཡི་
ལོངས་སྤྱོད་དཔྱོད་པའོ། །ཞེས་གསུངས། དེ་ཡང་གོ་བདེ་བར་བརྗོད་ན་འདི་ལྟར་
ཡིན་ཏེ། མཉམ་གཞག་ལྷན་སྐྱེས་ཀྱི་བདེ་བ་ལས་ལངས་ཏེ་རྗེས་ཐོབ་ཏུ་དབང་པོ་རྣམས་
ཡུལ་ལ་སྤྱོད་པའི་ཚེ། ཡུལ་དུ་གང་ཤར་ཐམས་ཅད་ལ་བདེ་སྟོང་དབྱེར་མེད་ཀྱི་ཡེ་ཤེས་
སྟོང་གི་ཡེ་ཤེས་དེས་ཆོས་གཅིག་དང་གཉིས་སོགས་ལ་རྒྱས་འདེབས་ལ། གཞན་ལ་
མི་འདེབས་པར་ཡང་མི་བྱ། རིགས་ལ་བྱེ་བྲག་ཕྱེ་ནས་འགའ་ཞིག་བདེ་སྟོང་གིས་རྒྱས་
འདེབས། འགའ་ཞིག་བདེ་སྟོང་གིས་རྒྱས་མི་འདེབས་པར་ཡང་མི་བྱེད་པར། ཁམས་
གསུམ་གྱི་སྣོད་བཅུད་ཀྱི་འཇིག་རྟེན་མ་ལུས་པ་འདི་ཐམས་ཅད་བདེ་སྟོང་དབྱེར་མེད་ཀྱི་
ཤེས་ཀྱི་ངོ་བོར་ཐོག་མ་དང༌། བར་དང་། མཐའ་མའི་སྤྲོས་པ་མེད་ཅིང༌། སྲིད་པ་
འཁོར་བ་དང་། ཞི་བ་མྱང་འདས་གཉིས་ཀྱང་ཡོད་པ་མིན་ལ། བདེ་བ་ཆེན་པོའི་ཡེ་
ཤེས་སྟོང་ཉིད་ཀྱི་ལྟ་བའི་མཆོག་འདི་ལ། རང་དང་རྒྱུད་གཅིག་པའི་བདག་དང༌། རྒྱུད་

 
ཐ་དད་པའི་གཞན་ཡང་དེའི་ངེས་ངོར་མེད་ཅིང་། མདོར་ན་མདུན་རྒྱབ་ལ་སོགས་ཕྱོགས་
བཅུ་རུ་ཆོས་གང་དང་གང་མཐོང་བ་དེ། བདེ་བ་ཆེན་པོའི་ཡེ་ཤེས་ཀྱི་རོལ་པ་ཉིད་ཡིན་
པས། འབྲས་བུ་འཁོར་བ་དང་། དེའི་རྒྱུ་ལས་ཉོན་གཉིས་སུ་སྣང་བ་ཡང་དེ་འདྲའི་
རྣལ་འབྱོར་པ་ལ་བདེ་བ་ཆེན་པོའི་ཡེ་ཤེས་ཀྱི་རོལ་བར་ཤར་བ་ཡིན་པས། འབྲས་བུ་
འཁོར་བའི་སྡུག་བསྔལ་དང་དེའི་རྒྱུ་ཀུན་འབྱུང་བདེན་པ་རང་ག་བ་རྣམས་གང་ལས་འབྱུང་
བའི་གནས་མེད་པའི་ཕྱིར་ཏེ། ས་ར་ཧས། གཉིས་སུ་མི་བྱ་གཅིག་ཏུ་བྱ་བ་སྟེ། །རིགས་
ལ་བྱེ་བྲག་དག་ཏུ་མ་བྱེད་པར། །ཁམས་གསུམ་མ་ལུས་འདི་དག་ཐམས་ཅད་ནི། །འདོད་
ཆགས་ཆེན་པོ་གཅིག་ཏུ་ཁ་དོག་བསྒྱུར་ཅིག་དང་། དེར་ནི་ཐོག་མ་བར་མཐའ་མེད།།
སྲིད་མིན་མྱ་ངན་འདས་པ་མིན། །བདེ་བ་ཆེན་པོ་མཆོག་འདི་དང༌། །བདག་དང་གཞན་
དུ་ཡོད་པ་མིན། །མདུན་དང་རྒྱབ་དང་ཕྱོགས་བཅུ་རུ། །གང་གང་མཐོང་བ་དེ་དེ་ཉིད།།
དེ་རིང་ཉིད་དུ་མགོན་པོ་ད་ལྟ་འཁྲུལ་པ་ཆད། །ད་ནི་སུ་ལའང་འདྲི་བ་མི་བྱའོ། །ཞེས་
གསུངས། དེ་ནས་སྣོད་བཅུད་བདེ་སྟོང་གི་རྣམ་རོལ་དུ་བལྟས་ནས། བདེ་སྟོང་གི་
གཟུང་རྣམ་དེ་ཉིད་དམ་པ་རིགས་བརྒྱ། དེ་ཉིད་རིགས་ལྔ་། གསང་པ་རིགས་གསུམ།
གསང་ཆེན་རིགས་གཅིག་གི་ལྷར་བསྒོམ་ནས། དེ་དག་ལ་རྩིང་བའི་རྣམ་པ་ཅན་གྱིས་
བསྒོམ་པ་ནི་རྟོག་པ་དང༌། སྐུ་མདོག་ཕྱག་མཚན་སོགས་ལ་བློས་ཞིབ་ཏུ་དཔྱད་ནས་
བསྒོམ་པ་ནི་དཔྱོད་པ་ཡིན་པས། བདེ་སྟོང་དབྱེར་མེད་ཀྱི་ཡེ་ཤེས་གཅིག་ཉིད་ལྷ་དེ་
དག་གི་རོལ་པར་ཤར་བ་ཡིན་ཏེ། དཔེར་ན་སྔོན་པོ་ལྟ་བུའི་ཚོན་རྩི་གཅིག་ཉིད་རི་མོར་
བྲིས་པའི་དབང་གིས་གཟུགས་བརྙན་སྣ་ཚོགས་སུ་ཤར་བ་དང་གར་མཁན་གྱིས་མི་གཅིག་
པའི་ཆས་གོས་སྣ་ཚོགས་སུ་བསྒྱུར་བའི་དབང་གིས་དུ་མར་སྣང་བ་ལྟ་བུ་ཡིན་པའི་ཕྱིར་
ཏེ༔ ནམ་མཁའ་དང་མཉམ་པའི་རྒྱུད་དྲངས་པ་ལས། འགྲོ་བ་འདི་ཀུན་སངས་རྒྱས་
ལྔ་བདག་ཉིད། །གར་མཁན་དག་དང་རི་མོ་བཟང་ལྟར་སྣང༌། །གང་དུ་བདེ་ཆེན་

 
ཞེས་བྱ་གཅིག་པུ་ཉིད། །གཅིག་པུའི་ཉམས་ནི་དུ་མས་གར་མཛད་དོ། །ཞེས་གསུངས་
པ་ལྟར་རོ། །བསམ་གཏན་གྱི་ཡན་ལག་ཕྱི་མ་གསུམ་ནི། སྟོང་ཉིད་ཀྱི་དོན་ལ་མངོན་
པར་ཕྱོགས་པའམ། སྟོང་ཉིད་ཀྱི་དོན་ལ་ཞུགས་པ་ལས་ཡིད་བདེ་ཁྱད་པར་ཅན་བསྐྱེད་
པ་ནི་དགའ་བའི་ཡན་ལག ་དེ་དང་མཚུངས་ལྡན་གྱི་ལུས་དང་སེམས་ལས་རུང་དུ་
བྱེད་པའི་བྱེད་ཆོས་སུ་གྱུར་བའི་ཤིན་སྦྱངས་ཡིད་ཀྱི་བདེ་བ་ནི་བདེ་བའི་ཡན་ལག་གཉིས་
སྣང་གི་སྤྲོས་པ་རགས་པ་ཐམས་ཅད་ནུབ་པའི་འོད་གསལ་ལྷན་སྐྱེས་ཀྱི་བདེ་བས། སྟོང་
པ་ཉིད་ཀྱི་དོན་ལ་རྩེ་གཅིག་ཏུ་མཉམ་པར་གཞག་སྟེ་གནས་པ་ནི་རྩེ་གཅིག་པའི་ཡན་
ལག་ཡིན་ཏེ། རྒྱུད་ཕྱི་མ་ལས། དགའ་ལ་རེག་པ་གསུམ་པ་སྟེ། །བདེ་བས་བསྡུས་
པ་བཞི་པའོ། །ཤེས་དང་ཤེས་བྱ་བྱུང་ཟད་པའི། །རང་སེམས་ལྔ་པར་ཤེས་པར་བྱ། །
སངས་རྒྱས་ཀུན་དངོས་ཞི་བ་ནི། །འདོད་པ་ཀུན་ལ་རབ་ཏུ་གནས། །ཞེས་གསུངས་
པས་སོ། །འདིའི་དོན་ལ་ཅུང་ཟད་ཐེ་ཚོམ་བྱུང་བ་ཞུ་ན། རྗེ་རིན་པོ་ཆེའི་རིམ་ལྔ་གསལ་
སྒྲོན་དུ་དེ་ལྟར་དཔྱད་ནས་ཞེས་པའི་དོན་ནི། རྟོག་དཔྱོད་གཉིས་ཀྱིས་སྔར་ལྟར་དཔྱད་
ནས་ཞེས་སྔ་མའི་དོན་བསྡུས་ཤིང༌། དེ་ཁོ་ན་ཉིད་ལ་ཞུགས་པས་དགའ་བདེ་གཉིས་
ཐོབ་ཅེས་ཕྱི་མའི་འཐོབ་ཚུལ་སྟོན་ནོ། །དེ་ཁོ་ན་ཉིད་ལ་ཞུགས་པ་དང་ཕྱོགས་པ་གཉིས་
ནི་དོན་འདྲ་ལ། ཚུལ་དེས་དགའ་བདེ་འཐོབ་ཚུལ་ནི། དང་པོར་འོག་སྒོའི་ཕྲ་མོ་བསྒོམ་
པའི་དབང་གིས་བདེ་བ་ཆེན་པོ་ཐོབ་པ་ནི། དེས་དེ་ཁོ་ན་ཉིད་ཀྱི་དོན་ངེས་པར་བྱས་ཏེ་
བསྒོམ་པས། སྟོང་པ་ཉིད་རྟོགས་པའི་ཡིད་བདེ་ཁྱད་པརཅན་ལ་རེག་པ་སྟེ་ཐོབ་པ་དང་།
སྟོང་ཉིད་རྟོགས་པའི་ལུས་སེམས་ཤིན་ཏུ་སྦྱངས་པའི་བདེ་བ་ཐོབ་བོ། །ལུས་ཤིན་སྦྱངས་
དངོས་ནི། ལུས་ཤིན་ཏུ་ལས་རུང་དུ་སོང་བའི་རེག་བྱ་ཁྱད་པར་ཅན་གཅིག་ཡིན་པས།
འདིར་དེ་མིན་གྱི། ལུས་དང་སེམས་ཤིན་ཏུ་ལས་རུང་དུ་བྱེད་པའི་བྱེད་ཆོས་སུ་གྱུར་
པའི་ཤིན་སྦྱངས་ཀྱི་བདེ་བ་སྟེ། སྔར་གྱི་ཡིད་བདེ་དང་མཚུངས་ལྡན་གྱི་སེམས་བྱུང་

 
ངོ་༑ ༑སྔར་བཤད་པ་ད་ལྟར་སྦྱངས་པའམ་གོམས་པར་བྱས་པ་ལས་འོག་ནས་འཆད་
པ་ལྟར་གྱི་རབ་ཀྱི་མཐར་ཐུག་པར་སོན་པའི་ཕྱིར། ཤེས་པ་མིག་གི་རྣམ་ཤེས་ལ་སོགས་
པ་དྲུག་དང་། ཤེས་བྱ་གཟུགས་ལ་སོགས་པ་དྲུག་ཏུ་བྱུང་བ་ཟད་པ་ནི། སེམས་ཀྱི་
གཟུང་འཛིན་རྒྱངས་ཆད་དུ་སྣང་བས་སྟོང་པ་ཉིད་དོ། །དེ་བས་ན་ཡེ་ཤེས་ཀྱི་མཚན་
ཉིད་སེམས་རྩེ་གཅིག་པ་ལ་ནི་རང་སེམས་ཞེས་བྱའོ། །ཞེས་གསུངས་ཤིང་། དེའི་
དོན་དུ་བྱས་ནས། རྗེ་ཆོས་སྐྱོང་རྒྱ་མཚོས་འོག་སྒོར་ཕྲ་མོ་མན་ངག་བཞིན་དུ་བསྒོམ་
པས། རླུང་དབུ་མར་ཞུགས་གནས་ཐིམ་གསུམ་གྱིས་དྲངས་པའི་ལྷན་སྐྱེས་ཀྱི་བདེ་བས་
སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་བསྒོམ་པ་ལས་སྟོང་ཉིད་རྟོགས་པའི་ཡིད་
སྦྱངས་ཀྱི་བདེ་བ་ནི་བདེ་བ་དང་། གཟུགས་སོགས་ཀྱི་གཉིས་སྣང་རགས་པ་ནུབ་པའི་
གཞན་འགའ་ཞིག་གི་ལུགས་ལ་ཡང་། རླུང་དབུ་མར་ཞུགས་མ་མྱོང་བའི་གང་ཟག་
གིས་ཐོག་མར་འོག་སྒོར་ཐིག་ལེ་ཕྲ་མོ་བསྒོམ་པའི་སྟོབས་ཀྱིས་རོ་རྐྱང་གི་རླུང་དྷཱཏིར་
ཞུགས་གནས་ཐིམ་པ་ལས། སྣང་མཆེད་ཐོབ་གསུམ་འོད་གསལ་དང་བཅས་པ་དང་།
བྱང་སེམས་ཞུ་བའི་དབང་གིས་བདེ་བ་སྐྱེས་པ་རྣམས་མཚུངས་ལྡན་དུ་བྱུང་བའི་ཚེ། བདེ་
བས་སྟོང་ཉིད་ཡུལ་དུ་བྱས་པའི་སྟོབས་ཀྱིས་ཡིད་བདེ་ཁྱད་པར་ཅན་སྐྱེས་པ་དང་། དེ་
དང་མཚུངས་ལྡན་གྱིས་ལུས་སེམས་ལས་རུང་དུ་བྱེད་པའི་བྱེད་ཆོས་བདེ་བའི་ཡན་ལག
ལ་སོགས་པ་གཟུང་འཛིན་རྒྱངས་ཆད་དུ་སྣང་བ་སོགས་གཉིས་སྣང་རགས་པ་ནུབ་ནས་
སེམས་རྩེ་གཅིག་པའི་སྟོང་ཉིད་ལ་མཉམ་པར་གཞག་པ་ནི་རྩེ་གཅིག་པའི་ཡན་ལག་
ཡིན་ཞེས་ལུས་དབེན་དང་པོར་བསྒོམ་པའི་མཉམ་གཞག་གི་དུས་སུ་དགའ་བདེ་གཉིས

 
སེམས་རྩེ་གཅིག་པ་དང་བཅས་གསུམ་འཐོབ་པར་བཞེད། མཉམ་གཞག་ནས་རྗེས་
ཐོབ་ཏུ་ལངས་པའི་ཚེ་ཡུལ་སྣང་བདེ་སྟོང་གི་རྣམ་རོལ་ཏུ་ཡང་ནས་ཡང་དུ་བལྟ་བའི་
སོར་སྡུད་དང༌། དེའི་རྗེས་སུ་བསམ་གཏན་གྱི་ཡན་ལག་རྟོག་དཔྱོད་གཉིས་ཐོབ་པར་
འདོད་པ་ཡང་སྣང་ངོ༌། །པན་ཆེན་བསོད་ནམས་གྲགས་པ་ནི། འདི་ལྟར་བཞེད་དོ།།
རྩིང་བའི་རྣམ་པས་རྟོག་པ་ནི་རྟོག་པའི་ཡན་ལག་དང་། དེའི་ཁྱད་པར་ལ་ཞིབ་ཏུ་དཔྱོད་
པ་ནི་དཔྱོད་པའི་ཡན་ལག་ཡིན། ཞེས་བཤད་དེ། རྟོག་དཔྱོད་གཉིས་ཀྱིས་དྲངས་པའི་
བདེ་བས་སྟོང་ཉིད་ངེས་ཡུལ་དུ་བྱས་ནས་བསྒོམ་པ་ལས་བྱུང་བའི་ཡིད་བདེ་ཁྱད་པར་
ཅན་ནི་དགའ་བའི་ཡན་ལག་དང༌། རྟོག་དཔྱོད་གཉིས་ཀྱི་དྲངས་པའི་བདེ་བས་སྟོང་
ཉིད་ངེས་ཡུལ་དུ་བྱས་ནས་བསྒོམ་པ་ལས་བྱུང་བའི། ལུས་སེམས་ཤིན་སྦྱངས་ཀྱི་བདེ་
བ་ནི་བདེ་བའི་ཡན་ལག་དང་། དགའ་བདེ་གཉིས་ཀྱིས་དྲངས་པའི་བདེ་བས་སྟོང་ཉིད་
ངེས་ཡུལ་དུ་བྱས་ནས་བསྒོམ་པ་ལས་རླུང་དབུ་མའི་ནང་དུ་ཐིམ་པ་ལས་བྱུང་བའི་སྒྲིག་
རྒྱུ་ནས་ཐམས་ཅད་སྟོང་པ་འོད་གསལ་གྱི་བར་གྱི་ངོ་བོ་གཟུང་འཛིན་གཉིས་སྣང་རགས་
པ་མཐའ་དག་ལོག་པ་ནི། སེམས་རྩེ་གཅིག་པའི་ཡན་ལག་ཡིན་ཏེ། ཞེས་གསུངས།
དེའི་བཞེད་པ་ནི་འོག་སྒོར་ཕྲ་ཐིག་བསྒོམ་ནས། ལྷན་སྐྱེས་ཀྱི་བདེ་བས་སྟོང་ཉིད་བསྒོམ་
པའི་མཉམ་གཞག་དེ་ལས་ལངས་ནས། རྗེས་ཐོབ་ཏུ་ཡུལ་སྣང་ཐམས་ཅད་བདེ་སྟོང་
གི་རྣམ་རོལ་ཏུ་འཆར་བ་ལ་སློབ། བདེ་སྟོང་གི་གཟུང་རྣམ་ལྷ་སྐུར་འཆར་བཅུག་ནས།
རང་ཡུལ་ལ་རྩིང་བའི་རྣམ་པ་དང༌། ཞིབ་ཏུ་དཔྱད་པའི་སྟོབས་ཀྱིས་སྔར་ནས་རླུང་
དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་སྟོབས་ཀྱིས་ནང་དུ་བདེ་བ་
འབར། བདེ་བས་སྟོང་ཉིད་ངེས་ཡུལ་དུ་བྱས་ནས་བསྒོམ་པས་དགའ་བའི་ཡན་ལག་
དེ་ཐོབ། དེའི་དབང་གིས་ལུས་སེམས་ལས་རུང་དུ་བྱ་བའི་བྱེད་ཆོས་སུ་གྱུར་པའི་ཤིན་
སྦྱངས་བདེ་བའི་ཡན་ལག་དེ་ཐོབ། འདི་གཉིས་ཀ་རླུང་དབུ་མར་ཞུགས་གནས་ཐིམ་

 
གསུམ་མ་བྱས་གོང་ནས་ཐོབ་པར་བཞེད། དེ་ལྟར་སྟོང་ཉིད་ངེས་ཡུལ་དུ་བྱས་ནས་
བསྒོམ་པ་ལས་དྷཱཏི འི་མར་སྣའི་ནང་དུ་རླུང་ཞུགས་གནས་ཐིམ་གསུམ་བྱས་པ་ལས་
བྱུང་བའི་སྨིག་རྒྱུ་ནས་འོད་གསལ་གྱི་བར་གྱི་གཟུང་འཛིན་གཉིས་སྣང་རགས་པ་མཐའ་
དག་ལོག་པའི་ནམ་མཁའ་སྟོང་སང་གི་རྣམ་པ་ཅན་གྱི་ཡུལ་སྣང་རང་བབས་སུ་འཆར་
བའི་སྣང་མཆེད་ཐོབ་གསུམ་སོགས་ཀྱི་སེམས་ནི་རྩེ་གཅིག་པའི་ཡན་ལག་ཡིན་པར་
བཞེད་དོ། །རྗེ་ནོར་བཟང་པ་ནི་འདི་ལྟར་བཞེད་དོ། །སྒྲོན་གསལ་ལས། དེ་ལྟར་
དཔྱད་ནས་དེ་ཁོ་ན་ཉིད་ལ་འཇུག་པ་ལས། མངོན་པར་ཕྱོགས་པའི་དགའ་བདེའི་མཚན་
ཉིད་ཅན་དེ་ནི་དགའ་བ་ལ་རེག་པའོ། །དེ་ཁོ་ན་ཉིད་ལ་མངོན་པར་ཞུགས་པས་ལུས་
པའོ། །ཞེས་བཤད་པ་ལྟར་བཤད་ན། དེ་ལྟར་དཔྱད་ནས་ཞེས་པ། པ་ཚབ་ཀྱིས་འགྱུར་
ལས་དེ་ལྟར་སྤྱོད་བཞིན་པ་ཞེས་པ་དང་། ཆག་འགྱུར་ལས་དེ་ལྟར་དཔྱད་པ་ལས་ཞེས་
འབྱུང་བ་ལས་མཉམ་གཞག་གི་བདེ་བ་ཆེན་པོ་ལྷའི་རྣམ་པར་ཤར་བ་ལ། བདེ་ཆེན་ཉིད་
ལྷ་དེ་དང་དེའོ་སྙམ་དུ་དཔྱོད་པས་ཞིབ་ཏུ་དཔྱད་ཅིང་བསྒོམས་པ་ལས་ལྷར་སྣང་བའི་ཡུལ་
སྣང་ཐམས་ཅད་བདེ་བར་འཆར་ཞིང་། དེའི་རྗེས་སུ་བདེ་བར་འབར་བའི་རྐྱེན་གྱིས་
དབང་པོའི་སྒོ་ནས་འཇུག་པའི་རླུང་རྣམས་ནང་དུ་ལྡོག་པ་ན། དབང་ཤེས་ཀྱང་སྡུད་
པས་རླུང་ཐིམ་ནས་སྣང་མཆེད་ཐོབ་གསུམ་གྱི་ལྷན་སྐྱེས་ཀྱི་བདེ་བ་སྐྱེ་ལ། བདེ་བ་དེས་
དེ་ཁོ་ན་ཉིད་ལ་ཞུགས་པའམ་ཕྱོགས་གཅིག་པས་ཡིད་བདེ་བར་གྱུར་བའི་དགའ་བ་དང་།
ལུས་སེམས་ལས་རུང་དུ་བྱེད་པའི་བྱེད་ཆོས་སུ་འགྱུར་བས་ཤིན་སྦྱངས་ཀྱི་བདེ་བ་སྟེ།
དེ་གཉིས་ནི་བསམ་གཏན་གྱི་ཡན་ལག་དགའ་བདེའོ། །སེམས་རྩེ་གཅིག་པ་ནི་སྣང་
མཆེད་ཐོབ་གསུམ་གྱི་མཐའི་འོད་གསལ་གྱི་སེམས་སྟོང་པ་ཉིད་ལ་རྩེ་གཅིག་ཏུ་ཞུགས་
པས། ཞེས་སེམས་རྩེ་ཅིག་པའི་ཡན་ལག་ཡིན་པར་བཞེད། པན་ཆེན་བསོད་ནམས་

 
གྲགས་པ་དང་། རྗེ་ནོར་བཟང་པ་གཉིས་ཀ་བསམ་གཏན་གྱི་ཡན་ལག་ཕྱི་མ་གསུམ་
རྗེས་ཐོབ་ཏུ་ལྷར་བསྒོམ་པའི་རྟོག་དཔྱོད་གཉིས་ཀྱི་རྗེས་སུ་ཐོབ་པར་མཚུངས་ན་ཡང་།
པན་ཆེན་བསོད་ནམས་གྲགས་པ། རྟོག་དཔྱོད་ཀྱི་རྗེས་སུ་ནང་དུ་བདེ་བ་འབར་བའི་ཤེས་
པས་སྟོང་ཉིད་འཛིན་སྟངས་ཀྱི་ཡུལ་དུ་བྱས་པ་ལས་རླུང་དབུ་མར་ཞུགས་གནས་ཐིམ་
དགའ་བད་གནས་ཐ་
རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་སྣང་མཆེད་ཐོབ་གསུམ་
གྱི་དུས་སུ་ཐོབ་པར་བཞེད་དོ། །རྗེ་ནོར་བཟང་པ་ནི། ཕྱི་རོལ་གྱི་ཡུལ་སྣང་བདེ་བར་
འཆར་ཞིང་། དེའི་དབང་གི་རྣལ་འབྱོར་བ་རང་གི་ནང་དུ་བདེ་བ་འབར། བདེ་བ་འབར་
བ་དེའི་རྐྱེན་གྱིས། དྷཱ་ཏིའི་ནང་ལ་དམིགས་པ་གཏོད་པ་སོགས་ཆེད་དུ་གཉེར་ནས་
བྱེད་མི་དགོས་པར། དབང་ཤེས་བཞོན་པའི་རླུང་རྣམས་ནང་དུ་ལྡོག །དེ་ལྡོག་པ་ན་
དབང་ཤེས་རྣམས་ཀྱང་བསྡུས་ནས་དྷཱ་ཏིའི་མར་སྣར་རླུང་ཐིམ་ནས་རགས་པའི་རྟགས་
དང་ཕྲ་བའི་རྟགས་སྣང་མཆེད་ཐོབ་གསུམ་གྱི་བདེ་བའི་ངོ་བོར་སྐྱེ། བདེ་བ་དེ་ལས་སྟོང་
ཉིད་ཀྱི་དོན་ལ་ཕྱོགས་པའི་བསྒོམ་པའི་ཡིད་བདེར་གྱུར་བའི་དགའ་བདེ་བསྐྱེད། དེ་
ནི་བསམ་གཏན་གྱི་ཡན་ལག་དགའ་བའི་ཡན་ལག་ཡིན། དེའི་ཚེ་དེ་དང་མཚུངས་
ས་མས་ལས་རུང་དུ་བྱེད་པའི་བྱེད་ཆོས་
བདེ་བ་སྟེ།
བདེ་བ་སྐྱེ། དེ་ནི་བསམ་གཏན་གྱི་ཡན་ལག་བཞི་པ་དེ་ཡིན། དེས་ན་དགའ་བདེ་གཉིས་
ཏུ་ཐམས་ཅད་སྟོང་པ་འོད་གསལ་གྱི་སེམས་སྟོང་པ་ཉིད་ལ་རོ་གཅིག་ཏུ་ཞུགས་པའི་

 
པ་ན། དེས་སྟོང་ཉིད་རྟོགས་པའི་བདེ་བ་དེ་ཡིད་བདེ་དང་། ལུས་སེམས་ཤིན་སྦྱངས་
གྱི་གོ་རིམ་ཕྱིན་ཅི་ལོག་ཏུ་འགྱུར་བ་དང་། བསམ་གཏན་སྤྱིའི་མཚན་ཉིད་བདེ་ཆེན་
ལྷའི་རྣམ་རོལ་ཏུ་ཤར་བར་བལྟ་བར་བཤད་པ་དང་ཡང་འགལ་ཏེ། དང་པོར་ཕྲ་ཐིག་
བསྒོམ་པ་ལས། བདེ་ཆེན་ཐོབ་པ་དེ་ཉིད་དང་པོར་རྗེས་ཐོབ་ཏུ་གང་ཤར་བདེ་བ་དེ་ཉིད་
སྔོན་རོལ་དུ། དགའ་བདེ་དང་སེམས་རྩེ་གཅིག་པའི་ལམ་ཐོབ་པ་མི་འོང་པའི་ཕྱིར་
རོ༑ ༑ཞེས་གསུངས། དེའི་དོན་ནི་འདི་ལྟར་ཡིན་ཏེ། རྒྱུད་ཕྱི་མ་ལས་གསུངས་
པའི་སྦྱོར་བ་ཡན་ལག་དྲུག །ལམ་རིམ་པ་ལྔའི་ནང་དུ་འདུས་པར་གསུངས་པས། དེའི་
འདུས་ཚུལ་ནི་ལུས་དབེན་གྱི་ནང་དུ་སོར་སྡུད་དང་བསམ་གཏན་གཉིས་འདུ། སྐྱེ་བའི་
གོ་རིམ་ཡང་དང་པོར་སོར་སྡུད་ཀྱི་ལམ་སྔོན་དུ་བྱས་ནས། དེ་ནས་བསམ་གཏན་གྱི་
ཡན་ལག་ལྔ་ཐོབ་རྒྱུ་ཡིན་པས་རྒྱུ་མཚན་དེས་ན། ལུས་དབེན་གྱི་ཕྲ་མོ་བསྒོམ་ནས།
མཉམ་གཞག་ཏུ་ལྷན་སྐྱེས་ཀྱི་བདེ་བ་དྲངས། དེ་ལས་ལངས་པའི་རྗེས་ཐོབ་ཏུ་ཡུལ་
སྣང་ཐམས་ཅད་བདེ་སྟོང་གི་རྣམ་རོལ་དུ་ཡང་ནས་ཡང་དུ་བལྟས་པའི་སོར་སྡུད་དེ་ཐོབ།
སོར་སྡུད་ཀྱི་དུས་སུ་བདེ་སྟོང་གི་རྣམ་རོལ་ཏུ་ཡང་ནས་ཡང་དུ་བལྟས་པའི་ཡི་ཤེས་ཀྱི་
རྒྱུན་དེ་ཉིད་རིགས་ལྔའི་ལྷར་འཆར་བའི་བསམ་གཏན་གྱི་ཡན་ལག་རྟོག་དཔྱོད་གཉིས་
་དེས་རྐྱེན་བྱས་ནས་ནང་དུ་བདེ་བ་འབར། བདེ་བ་འབར་བའི་དབང་གིས་རོ་རྐྱང་གི་རླུང་
དབུ་མའི་ནང་དུ་སྔར་ལྟར་ཞུགས་གནས་ཐིམ་གསུམ་བྱས་པ་ལས། སྣང་མཆེད་ཐོབ་
གསུམ་འོད་གསལ་དང་བཅས་པ་ཤར་བའི་དུས་དེ་ཉིད་ལ་སྟོང་ཉིད་བསྒོམ་པ་ལ་ཕྱོགས་

 
པའམ་ཞུགས་པའི་ཚེ་བསམ་གཏན་གྱི་ཡན་ལག་ཕྱི་མ་དགའ་བདེ་གཉིས་སེམས་རྩེ་གཅིག་
པ་དང་བཅས་པ་དེ་རྗེས་ཐོབ་ཏུ་རྟོག་དཔྱོད་གཉིས་ཀྱི་ལྷར་བསྒོམ་ནས་ཞིབ་ཏུ་དཔྱད་པ་
དེ་སྨྲ་བར་འདུག དེ་ལྟར་མ་ཡིན་པར། དང་པོར་དྷཱཏིའི་མར་སྣའི་ནང་དུ་ཕྲ་ཐིག་
དང་བཅས་པ་ཤར་བ་དང་། དེའི་དུས་སུ་སྟོང་ཉིད་བསྒོམ་པའི་ཡིད་བདེ་དང༌། དེའི་
དུས་སུ་ཐོབ་པའི་ཤིན་སྦྱངས་དང༌། འོད་གསལ་གྱི་སེམས་རྩེ་གཅིག་པ་རྣམས་བསམ
གཏན་གྱི་ཡན་ལག་ཡིན་ན་སོར་སྡུད་མ་ཐོབ་གོང་ནས། བསམ་གཏན་གྱི་ཡན་ལག་
ཕྱི་མ་གསུམ་ཐོབ། དེ་ནས་སོར་སྡུད་ཐོབ། དེ་ནས་བསམ་གཏན་གྱི་ཡན་ལག་རྟོག་
དཔྱོད་གཉིས་ཐོབ་པར་ཁས་ལེན་དགོས། དེ་ལྟར་ཁས་བླངས་ནས། སོར་སྡུད་དང་
བསམ་གཏན་གཉིས་གོ་རིམ་ཕྱིན་ཅི་ལོག་ཏུ་འགྱུར་བ་དང་། བསམ་གཏན་སྤྱིའི་མཚན་
ཉིད་ལ་བདེ་ཆེན་ལྷའི་རྣམ་རོལ་ཏུ་བལྟ་བར་བཤད་པ་དེ་དང་ཡང་འགལ་ཞིང་། བསམ་
གཏན་རྣམས་ཀྱི་ཡན་ལག་སྔ་ཕྱིའི་བར་ལ་ཁོ་རང་དང་ལམ་མི་གཅིག་པའི་གཞན་གྱིས་
བར་ཆོད་པར་ཡང་ཁས་ལེན་དགོས་པར་འགྱུར་རོ། །ཞེས་བཞེད་པར་འདུག འོན་
ཀྱང་རྗེ་རིན་པོ་ཆེའི་རིམ་ལྔ་གསལ་སྒྲོན་དུ་གསུངས་ཚུལ་ནི། དེ་ཉིད་ལས། འགྱུར་
ཞེས་སྔ་མའི་དོན་བསྡུས་ཤིང་། དེ་ཁོ་ན་ཉིད་ལ་ཞུགས་པའི་དགའ་བདེ་ཐོབ་ཅིང་སྟོན་
ནོ༑ ༑དེ་ཁོ་ན་ཉིད་ལ་ཞུགས་པ་དང་ཕྱོགས་པ་གཉིས་དོན་འདྲ་ལ། ཚུལ་དེས་དགའ་
བདེ་ཐོབ་ཚུལ་ནི། དང་པོར་འོག་སྒོར་ཕྲ་མོ་བསྒོམ་པའི་དབང་གིས་བདེ་བ་ཆེན་པོ་ཐོབ་
པ་ན་དེ་ཁོ་ན་ཉིད་ཀྱི་དོན་ངེས་པར་བྱས་ཏེ་བསྒོམ་པས་སྟོང་ཉིད་རྟོགས་པའི་ཡིད་བདེ་

 
ཁྱད་པར་ཅན་ལ་རེག་པ་སྟེ་ཐོབ་པ་དང་། སྟོང་པ་ཉིད་རྟོགས་པའི་ལུས་སེམས་ཤིན་
ཏུ་སྦྱངས་པའི་བདེ་བ་ཐོབ་བོ་ཞེས་གསུངས་འདུག་པ་འདི་ལ་དཔྱད་ན། རྟོག་དཔྱོད་
གཉིས་ཀྱིས་སྔར་ལྟར་དཔྱད་ནས། ཞེས་གསུངས་འདུག་པ། རྗེས་ཐོབ་ཀྱི་དུས་སུ་
བདེ་ཆེན་གྱི་ཡེ་ཤེས་རྟོག་དཔྱོད་གཉིས་ཀྱིས་རང་ཡུལ་ལ་རྩིང་བའི་རྣམ་པ་དང་། ཞིབ་
ཏུ་དཔྱོད་པའི་རྣམ་པ་གཉིས་ཀྱིས་གོང་དུ་བཤད་པ་ལྟར་དཔྱད་ནས་ཞེས་རྟོག་དཔྱོད་གཉིས་
ཀྱི་ལམ་ཐོབ་ཚུལ་དེ་བསྟན་ནས། དེ་ཁོ་ན་ཉིད་ལ་ཞུགས་ན་དགའ་བདེ་གཉིས་ཐོབ་
ཅིང༌། ཕྱི་མའི་ཐོབ་ཚུལ་བསྟན་ན། ཞེས་པ་འདི་དཔྱད་ན། རྟོག་དཔྱོད་གཉིས་ཀྱིས་
དཔྱད་པ་ལ་བརྟེན་ནས་དེ་ཁོ་ན་ཉིད་ཀྱི་དོན་ལ་ཞུགས་པའམ་ཕྱོགས་པ་ཞིག་ཡོད་ལ། དེའི་
དུས་སུ་བསམ་གཏན་གྱི་ཡན་ལག་དགའ་བདེ་གཉིས་ཐོབ་ཡོད་གསུངས་པ་ཞིག་ཕྱི་མའི་
ཐོབ་ཚུལ་སྟོན་ནོ་ཞེས་པའི་གསུངས་འདིས་བསྟན་པ་འདྲ་བ་ཞིག་འདུག་ཀྱང་། ཚུལ་
དེས་དགའ་བདེ་ཐོབ་ཚུལ་ནི་ཞེས་གསུངས་པ་ནི། དེ་ལྟར་རྟོག་དཔྱོད་གཉིས་ཀྱིས་དཔྱད་
ནས། དེ་ཁོ་ན་ཉིད་ལ་ཞུགས་པའམ་ཕྱོགས་པ་གཉིས་ཀྱི་དགའ་བདེ་ཐོབ་ཚུལ་དེ་ཇི་
ལྟར་ཡིན་ཞེ་ན། དང་པོ་དྷ ཏི འི་མར་སྣའི་ནང་དུ་ཐིག་ལེ་ཕྲ་མོ་བསྒོམ་པས། དེའི་
དབང་གིས་སམ་མཐུ་ལ་བརྟེན་ནས། རླུང་ཞུགས་གནས་ཐིམ་གསུམ་གྱིས་དྲངས་པའི་
སེམས་བདེ་བ་ཆེན་པོའི་ངོ་བོར་སྐྱེས་པ་ནས་དེ་ཁོ་ན་ཉིད་ཀྱི་དོན་ལ་ཞུགས་པའམ་ཕྱོགས་
པའི་དུས་སུ་དགའ་བདེ་གཉིས་ཐོབ་གསུངས་པ་འདུག་པས། གང་ལྟར་དགའ་བདེ་
གཉིས་ཐོབ་པ་འོག་སྒོའི་ཕྲ་མོ་བསྒོམ་ནས། རླུང་ཞུགས་གནས་ཐིམ་གསུམ་བྱས་པའི་
དབང་གིས་སེམས་བདེ་བ་ཆེན་པོའི་ངོ་བོར་སྐྱེས་པ་དེ། དེ་ཁོ་ན་ཉིད་ཀྱི་དོན་བསྒོམ་
པ་ལས་ཐོབ་དགོས་པར་བཤད་འདུག་པས། འོག་སྒོར་ཕྲ་མོ་བསྒོམ་པའི་མན་ངག་འདི་
རླུང་དབུ་མར་ཐོག་མར་འཛུད་པའི་སྐབས་ཀྱི་ཐིག་ལེ་ཕྲ་མོ་བསྒོམ་པ་དེ་ཡིན་ནམ། ཡང་
ན་རྟོག་དཔྱོད་གཉིས་ཀྱི་རྗེས་སུ་རླུང་ཞུགས་གནས་ཐིམ་གསུམ་ལ་བྱང་པོ་རང་མེད་པའི་

 
གང་ཟག་ལ་དགའ་བདེ་རྩེ་གཅིག་པ་དང་བཅས་པ་ཐོབ་པའི་ཆེད་དུ་དྷཱ་ཏིའི་མར་སྣར་གནད་
དུ་བསྣུན་པ་ཡིན་ནམ། འདིའི་དོགས་པ་ཆོད་པ་ཞིག་མ་བྱུང་བས་ཆོས་ཀྱི་སྤྱན་ལྡན་
རྣམས་ཀྱིས་ཐུགས་དོགས་ལེགས་པར་ཆུགས་མཛོད། འདིར་གསང་འདུས་ཀྱི་ལུས་
དབེན་གྱི་སྐབས་བཞིན་རྗེས་ཐོབ་ཏུ་སྐྱོང་ཚུལ་བཤད་པ་ནི། འཇིགས་བྱེད་ཀྱི་སྐབས་
འདིར་ཡང་། ལྟེ་བའི་རྗེས་གཞིག་གི་སྡུད་རིམ་སོགས་བསྒོམ་སྟེ་བདེ་སྟོང་དབྱེར་
མེད་ཀྱི་ཡེ་ཤེས་ལ་མཉམ་པར་གཞག འོད་གསལ་ལས་ལྡང་བ་ན་ཕུང་པོ་རྙིང་པ་ལས་
གོ་ས་ལོགས་སུ་ཡིད་ངོར་སྒྱུ་ལུས་སུ་སྣང་། ཡིད་ངོའི་སྒྱུ་ལུས་ཕུང་པོ་རྙིང་པ་ལ་ཞུགས་
ནས་མཉམ་གཞག་ལས་ལངས་པའི་རྗེས་ཐོབ་ཏུ་ཡུལ་སྣང་ཐམས་ཅད་བདེ་སྟོང་གི་རྣམ་
རོལ་ཏུ་བལྟ་བའི་སོར་སྡུད་དང་འདྲ་ཞིང་། བདེ་བ་ལྷ་སྐུའི་རྣམ་རོལ་ཏུ་འཆར་བར་
བྱས་ནས་བསྒོམ་པ་རྟོག་དཔྱོད་གཉིས་ཀྱི་དུས་དང་ཚུལ་འདྲ་བ་ཡོད་པས་དེ་ལྟར་དུ་བཤད་
པ་ཡིན། འོ་ན་འདི་ཀ་རང་གི་ཐུན་མོང་མ་ཡིན་པའི་རྗེས་ཐོབ་ཏུ་སྐྱོང་ཚུལ་ཇི་ལྟར་ཡིན་
ཞེ་ན། རང་ཉིད་རྡོ་རྗེ་འཇིགས་བྱེད་ཡབ་ཡུམ་དུ་བསྒོམ་པའི་ཐུགས་ཀའི་ས་བོན་ལས་
ཁམས་གསུམ་མམ། ས་གསུམ་ཁྱབ་པའི་འོད་ཟེར་ཁྱད་ཆོས་གསུམ་ལྡན་སྤྲོས་ཏེ། མིག་
གིས་མཐོང་བ། རྣ་བས་ཐོས་པ། དྲན་པའི་ཡུལ་དུ་གྱུར་པའི་བརྟན་གཡོའི་དངོས་པོ་
ཇི་སྙེད་ཡོད་པ་གཅིག་ཀྱང་ལྷག་མ་མེད་པར་ཁམས་གསུམ་གྱི་སྣོད་ཀྱི་འཇིག་རྟེན་འདི་
ཐ་མལ་པ་མིན་པར་རྡོ་རྗེ་འཇིགས་བྱེད་ཀྱི་གཞལ་ཡས་ཁང་དུ་བསྒོམ། བཅུད་ཀྱི་སེམས་
ཅན་སྲོག་ཆགས་འདི་རྣམས་ཐ་མལ་གྱི་སྣང་ཞེན་དང་བྲལ་བའི་རྡོ་རྗེ་འཇིགས་བྱེད་རྒྱལ་
བའི་སྐུར་བསྒོམ། སྒྲུབ་པ་པོ་རང་གི་ཕུང་པོ་ལྔ་། ཁམས་བཞི། སྐྱེ་མཆེད་བཅུ་
གཉིས་སོགས་ཐ་མལ་པ་མིན་པར་དཀྱིལ་འཁོར་གྱི་ལྷར་བསྒོམ་པ་ཡིན་ཏེ། རྣལ་འབྱོར་
བཞིའི་དེ་ཁོ་ན་ཉིད་ལས། བདག་གི་ཐུགས་ཀའི་ས་བོན་ལས། །ས་གསུམ་འོད་ཟེར་
རབ་སྤྲོས་ཏེ། །མཐོང་ཐོས་དྲན་པའི་སྤྱོད་ཡུལ་དུ། །མ་ལུས་ལུས་པ་མེད་པ་ཡིས།།

 
བརྟན་གཡོའི་དངོས་པོ་ཇི་སྙེད་པ། །དཔལ་ལྡན་རྡོ་རྗེ་འཇིགས་བྱེད་ཀྱི། །ཁམས་
གསུམ་འདི་མིན་གཞལ་ཡས་ཁང་། །སྲོག་ཆགས་འདི་མིན་རྒྱལ་བ་རྣམས། །ཕུང་
པོ་ཁམས་དང་སྐྱེ་མཆེད་མིན། །ཁམས་རྣམས་མིན་ཏེ་དཀྱིལ་འཁོར་པ། ཞེས་གསུངས་
པ་ལྟར་བསྒོམ་དགོས། ཚུལ་འདི་སྒྱུ་ལུས་འོད་གསལ་དུ་འཇུག་པའི་དུས་དང་། ཟུང་
འཇུག་པས་རྟེན་བརྟེན་པའི་དཀྱིལ་འཁོར་སྤྲུལ་པ་སོགས་ཀྱི་སྐབས་ཐམས་ཅད་དུ་བསྒོམ་
པ་སྔར་ལྟར་གསལ་བཏབ་ནས། རྩ་ལམ་སྦྱོང་བ་སོགས་སྔར་བཞིན་བྱས་ཏེ། ལྟེ་
བའི་རྩ་འཁོར་གྱི་དབུས་ཀྱི་དྷཱ༌ཏིའི་ནང་དེ་ཀ་ལ་དམིགས་པ་མ་འཕྱུགས་པར་བྱས་ཏེ།
ཉི་མའི་དཀྱིལ་འཁོར་འོད་ཟེར་རབ་ཏུ་འབར་བའི་སྟེང་དུ་རྡོ་རྗེ་འཇིགས་བྱེད་སྐུ་མདོག་
དཀར་པོ་ཞལ་གཅིག་ཕྱག་གཉིས་པ་ཡུམ་བཅས་མཚོན་གང་པ་ཞིག་གསལ་བཏབ། དེའི་
སྙིང་གར་ཉི་གདན་ཕྲ་མོ་ཞིག་གི་སྟེང་དུ། ཧཱུྃ་ཡིག་དཀར་པོ་ཤིན་ཏུ་ནས་ཕྲ་ཞིང་འཚེར་
བ་ཞིག་ལ་རང་གི་སེམས་ཚུ་རི་ནས་ཕ་རིར་བལྟ་བ་ལྟ་བུ་མ་ཡིན་པར། ཏཾ་ཡིག་དང་
དབྱེར་མེད་ཀྱི་ཚུལ་གྱིས་བསྒོམ་ཏེ། བྱིང་རྒོད་དང་བྲལ་བ་ཐུན་འཁྱོངས་འཁྱོངས་ཀྱི་
བར་དུ་གསལ་སྣང་བསྒྲུབ། དེ་ནས་ཡེ་ཤེས་སེམས་དཔའི་ཐུགས་ཀའི་ཧཱུྃ་ཡིག་ལས་
འོད་ཟེར་འཕྲོས་ཏེ་ཡེ་ཤེས་སེམས་དཔའ་དང་། དམ་ཚིག་སེམས་དཔའི་ལུས་རིམ་
གྱིས་གང༌། འོད་ཟེར་བ་སྤུའི་སྒོ་ནས་ཕྱིར་འཕྲོས་ཏེ། སྣོད་བཅུད་ལ་ཕོག་པས་སྣོད་
ལ་ཐིམ། དམ་ཚིག་སེམས་དཔའ་ཡབ་ཡུམ་ཡང་། ལྟེ་བའི་ཡེ་ཤེས་སེམས་དཔའ་
ཡབ་ཡུམ་ལ་ཐིམ། ཡེ་ཤེས་སེམས་དཔའ་ཡུམ་ཡབ་ལ་ཐིམ། ཡབ་ཀྱང་ཐུགས་ཀའི་

 
ཏིང་འཛིན་སེམས་དཔའ་ལ་ཐིམ། དེའི་ཞབས་ཀྱུ་ནས་ཐིག་ལེའི་བར་རིམ་གྱིས་ཐིམ་
ནས། ཐིག་ལེ་ཕྲ་མོ་འོད་འཚེར་བ་ཞིག་ལ་ལྟེ་བའི་དྷཱཏིའི་ནང་གི་གནས་མ་འཆུགས་
པར་སེམས་རྩེ་གཅིག་ཏུ་བསྒོམ། རེས་འགའ་ཐིག་ལེ་ཡང་ནཱ་ད་ལ་ཐིམ། ནཱ་ད་ཡང་
ཇེ་ཕྲ་ཇེ་ཕྲ་སོང་ནས་མཐར་མི་དམིགས་པའི་ངང་ལ་འཇོག །དེ་ལྟར་ཡང་ནས་ཡང་
དུ་བསྒོམ་པས་རླུང་སེམས་འཇུག་པ་གཅིག་པའི་གནད་ཀྱིས། ལྟེ་བའི་དྷཱཏིའི་ནང་
དུ་རོ་རྐྱང་གི་རླུང་ཞུགས་གནས་ཐིམ་གསུམ་འབྱུང༌། ཞུགས་པའི་རྟགས་ནི། སྣ་
བུག་གཉིས་ནས་རླུང་མཉམ་རྒྱུ་ཤེད་མཚུངས་སུ་ཐེངས་པ་འབྱུང་། གནས་པའི་རྟགས་
ནི་སྣ་བུག་གི་རླུང་གི་རྒྱུ་བ་ཆད་པར་མ་ཟད་ཐུར་སེལ་འོག་ཏུ་འབྱུང་འཇུག་བྱེད་པའི་
རྒྱུ་བ་ཡང་ལོག་པས་ལྟོ་བ་མི་འགུལ་བ་འབྱུང་། རླུང་ཐིམ་པར་དཀའ་བའི་རིགས་འགའ་
ཞིག་ལ་ལྟོ་བ་ཡུག་གཅིག་ལ་རླུང་གིས་ཁེངས་པ་ལྟ་བུའི་ཉམས་འབྱུང་། དེ་ནས་བསྒོམ་
པས་དེ་མ་ཐག་ཞི་ནས་རླུང་དྷུ་ཏིར་ཐིམ་པ་འབྱུང༌། ཐིམ་པའི་རྟགས་ས་ཆུ་ལ་ཐིམ་པའི་
རྟགས་སུ་སྨིག་རྒྱུ་ལྟ་བུར་རྟགས་འཆར་བ་ཡིན། དེའི་དུས་སུ་བྱང་སེམས་འཇུ་སླ་
ཞིང༌། རླུང་ཐིམ་དཀའ་བའི་རིགས་རྣམས་ལ། དྷཱ་ཏིའི་ནང་ནས་ཐུར་སེལ་གྱི་རླུང་
གསར་པ་ཞིག་གཡོས་པས། ལྟེ་གསང་གི་གཏུམ་མོ་འབར་ཏེ། གཏུམ་མོ་དྷཱ་ཏིའི་
ནང་ལ་ཡར་ཞུགས། དབུ་མ་ཕྱི་སྔོ་ལ་ནང་དམར་བའི་རང་བཞིན་དུ་གྱུར་ནས། སྤྱི་
བོ་བདེ་ཆེན་གྱི་འཁོར་ལོ་ལ་རེག་པས། བདེ་ཆེན་གྱི་འཁོར་ལོ་ནས་ཁམས་དཀར་པོ་
ཁྲག་ཅུང་ཟད་ཅིག་འདྲེས་པ་དྷཱ ཏི འི་ནང་ལ་མར་བབས། དྷཱ ཏི འི་ནང་ལ་རེག་བྱ་ཁྱད་
་བདེ་བ་སྐྱེ། ལུས་ཤེས་བདེ་བའི་ངོ་བོར་སོང་བ་དེས་དེ་མ་ཐག་རྐྱེན་བྱས་ནས། ཡིད་

 
དུས་མཉམ་དུ་འཆར། དེའི་ཚེ་སྨིག་རྒྱུ་ལྟ་བུའི་རྟགས་སྔོན་ལ་སོང་། འདིའི་རྗེས་
སུ་དུ་བ་ལྟ་བུའི་རྟགས་འཆར། ད་ལྟ་དུ་བ་ལྟ་བུའི་རྟགས་འཆར་བའི་སྐབས་ཡིན་པར་
འདུག་སྙམ་དུ་དྲན་པ་གསུམ་ལྡན་དུ་བྱས་ནས། སེམས་དགའ་བའི་ངོ་བོར་སྐྱེས་པ་
དེས་སྟོང་ཉིད་བསྒོམ་པར་བྱེད། དེ་ནས་བྱང་སེམས་མགྲིན་པ་ནས་སྙིང་གའི་ཐད་ཀྱི་
དྷཱཏི འི་བར་ལ་བབས་པའི་རིང་ལ་མཆོག་དགའ་སྐྱེ་ཞིང་། དེ་དང་དུས་མཉམ་པའི་
ཚུལ་དུ་མེ་རླུང་ལ་ཐིམ་པའི་རྟགས་མཁའ་སྣང་མེ་ཁྱེར་ལྟ་བུ་འཆར། དེའི་ཚེ་སྔར་
ལྟར་དྲན་པ་གསུམ་ལྡན་དུ་བྱས་ནས། སེམས་མཆོག་དགའི་ངོ་བོར་སྐྱེས་པ་དེས་སྟོང་
ཉིད་ཀྱི་དོན་བསྒོམ་པར་བྱེད། བྱང་སེམས་སྙིང་ག་ནས་ལྟེ་བའི་དྷཏིར་སླེབས་ཀྱི་རིང་
ལ་ཁྱད་དགའ་སྐྱེ་ཞིང་། རླུང་སྣང་བ་ལ་ཐིམ་པར་རྩོམ་པའི་རྟགས་མར་མེ་ལྟར་འབར་
བ་འཆར། སྔར་བཞིན་དྲན་པ་གསུམ་ལྡན་དུ་བྱས་ནས་སེམས་ཁྱད་དགའི་ངོ་བོར་སོང་
བ་དེས་སྟོང་ཉིད་བསྒོམ་པར་བྱེད། བྱང་སེམས་ལྟེ་བ་ནས་རྡོ་རྗེའི་རྩ་བར་བབས་པའི་
རིང་ལ་ལྷན་སྐྱེས་ཀྱི་དགའ་བ་སྐྱེ་ཞིང་། རང་བཞིན་བརྒྱད་ཅུའི་རྟོག་པ་བཞོན་པའི་རླུང་
སྣང་བ་ལ་ཐིམ་པའི་སྣང་བ་རང་དུས་སུ་སྟོན་གནམ་གཡའ་དག་ལ་ཟླ་འོད་ཀྱིས་ཁྱབ་
པ་ལྟ་བུའི་སྟོང་སང་དཀར་ལམ་པ་ཤར་བ་ངེས་པར་བྱས་ནས། དྲན་པ་གསུམ་ལྡན་དུ་
བྱ༑ སེམས་བདེ་བའི་ངོ་བོར་གྱུར་བ་དེས་སྟོང་པ་ཉིད་ཀྱི་དོན་ལ་རྩེ་གཅིག་ཏུ་འཇོག་
པར་བྱེད། བྱང་སེམས་རྡོ་རྗེ་རྩ་བ་ནས་མགྲིན་པའི་བར་ལ་སླེབ་པའི་རིང་ལ་ལྷན་སྐྱེས་
ཀྱི་མཆོག་དགའ་སྐྱེ་ཞིང་། སྣང་བ་མཆེད་པ་ལ་ཐིམ་པས་སྟོན་གནམ་གཡའ་དག་ལ་
ཉི་འོད་ཀྱིས་ཁྱབ་པ་ལྟ་བུའི་སྟོང་སང་དམར་ལམ་པའི་སྣང་བ་འཆར། དེའི་དུས་སུ་
ཡང་དྲན་པ་གསུམ་ལྡན་དུ་བྱས་ནས་བདེ་སྟོང་དབྱེར་མེད་ཀྱི་ཡེ་ཤེས་བསྒོམ་པར་བྱེད།
དེ་ནས་བྱང་སེམས་ནོར་བུའི་དབུས་སུ་བབས་པ་ལས། ལྷན་སྐྱེས་ཀྱི་ཁྱད་དགའ་སྐྱེ་
ཞིང་། མཆེད་པ་བཞོན་པའི་རླུང་དང་བཅས་པ་ཉེར་ཐོབ་ལ་ཐིམ་པའི་སྟོན་གནམ་གཡའ་

 
སུ་འདིའི་སྔ་རོལ་ཏུ་མཆེད་པ་དམར་ལམ་པ་ཤར་ཤིང་། འདིའི་རྗེས་སུ་ཉེར་ཐོབ་དྲན་
པ་འོད་གསལ་ལ་ཐིམ་པས་ཐམས་ཅད་སྟོང་པ་འོད་གསལ་སྟོན་གནམ་གཡའ་དག་ལ་
རངས་ཀྱི་ནམ་མཁའི་རང་མདོག་ཇི་ལྟ་བ་བཞིན་དུ་མཐོང་བ་ལྟ་བུའི་ལུགས་འབྱུང་གི་
སྣང་བ་གསུམ་འགགས། ལུགས་ལྡོག་གི་ཉེར་ཐོབ་མ་ཤར་བའི་བར་གཉིས་སྣང་རགས་
ལྷན་སྐྱེས་ཀྱི་ལྷན་སྐྱེས་འཆར་ལ། དེའི་དུས་སུ་སྔར་བཞིན་དྲན་པ་གསུམ་ལྡན་དུ་བྱས་
ནས། བདེ་སྟོང་དབྱེར་མེད་ཀྱི་ཡེ་ཤེས་ལ་རྩེ་གཅིག་ཏུ་མཉམ་པར་འཇོག དེ་ལ་རྒྱུན་
ཇི་ཙམ་གནས་པར་བཞག་ནས། འོད་གསལ་ལས་ལྡང་ཚད་པ་ན། རྡོ་རྗེའི་རྩེ་མོ་ནས་
པ་ན་མས་བརྟན་གྱི་མཆོག་དགའ་སྐྱེ། བྱང་སེམས་མགྲིན་པར་སླེབས་པ་ན་མས་བརྟན་
གྱི་ཁྱད་དགའ་སྐྱེ་ཞིང་། དེ་ནས་སྤྱི་བོ་བདེ་ཆེན་གྱི་འཁོར་ལོའི་དབུས་སུ་བྱང་སེམས་
སླེབ་ནས་བརྟན་པ་ན། མས་བརྟན་གྱི་ལྷན་སྐྱེས་ཀྱི་དགའ་བ་འཆར་ཞིང༌། དེའི་དུས་
སུ་མས་བརྟན་གྱི་དགའ་བ་རྣམས་འོད་གསལ་གྱི་ངང་ལས་དྲངས་པ་ཡིན་པས། མས་
བརྟན་གྱི་དགའ་བ་ཐམས་ཅད་ལྷན་སྐྱེས་ཀྱི་བདེ་བ་ཉིད་ལས་ཕྱེ་བ་ཡིན་ནོ། །དེའི་དུས་

 
སྐུ་རྡོ་རྗེ་འཇིགས་བྱེད་ཡབ་ཡུམ་གྱི་སྐུར་ལྡང་བར་བྱེད་སྙམ་པའི་འཕེན་པ་བཏང་ནས།
རླུང་མ་གཡོས་ཀྱི་བར་དུ་བདེ་སྟོང་དབྱེར་མེད་ཀྱི་ཡེ་ཤེས་ལ་མཉམ་པར་འཇོག་པར་བྱེད།
དེ་ལ་ནི་སད་དུས་ཀྱི་ཆོས་སྐུར་བསྲེ་བ་ཞེས་བྱ་བ་ཡིན་ལ། དེའི་རྒྱུ་མཚན་སངས་རྒྱས་
ཀྱི་ཐུགས་གཉིས་སུ་མེད་པའི་ཡེ་ཤེས་སྟོང་པ་ཉིད་ལ་རྩེ་གཅིག་ཏུ་མཉམ་པར་གཞག་
པའི་ངེས་ངོར་གཉིས་སྣང་གི་སྤྲོས་པ་ཕྲ་མོ་ཅི་ཡང་མེད་པ་དང་རྣམ་པ་མཐུན་པར་བསྒོམ་
ཞིང་། འབྲས་དུས་ཀྱི་ཡེ་ཤེས་ཆོས་སྐུ་དངོས་ཡིན་སྙམ་དུ་བསྒོམ་པའི་རྒྱུ་མཚན་གྱིས་
ཡིན་ནོ། །འོད་གསལ་དེ་ལས་ལྡང་བར་རྩོམ་པ་ན། སྔར་གྱི་འཕེན་པ་དྲན་པར་བྱས་
ཏེ་ཕུང་པོ་རྙིང་པ་ལས་གོ་ས་ལོགས་སུ་ལོངས་སྐུར་ལྡང་སྙམ་པའི་འཕེན་པ་བཏང་། འོད་
གསལ་ལས་ལངས་ནས་ལུགས་ལྡོག་གི་ཉེར་ཐོབ་གྲུབ་པ་དང་དུས་མཉམ་དུ། ཕུང་
པོ་རྙིང་པ་ལས་གོ་ས་ལོགས་སུ་བྱེ་ནས། ལོངས་སྐུ་རྡོ་རྗེ་འཇིགས་བྱེད་དཀར་པོ་ཡབ་
ཡུམ་རྟེན་དང་བརྟེན་པར་བཅས་པའི་སྐུར་རྣལ་འབྱོར་བ་རང་གི་ཡིད་ངོར་ལངས་པ་དེ་
འབྱུང་། དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་འཆར། དེ་ཡང་ངོ་ཤེས་
པར་བྱེད། དེ་ནས་མཆེད་པ་དམར་ལམ་པ། སྣང་བ་དཀར་ལམ་པ། དེ་ནས་རང་
བཞིན་བརྒྱད་ཅུའི་རྟོག་པ་བཞོན་པའི་རླུང་དང་བཅས་པ་སྐྱེ་བས། མར་མེ་ལྟར་འབར་
བ་ལྟ་བུའི་སྣང་བ་འཆར། དེ་ནས་མེ་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་བསྐྱེད་
པས་མཁའ་སྣང་མེ་ཁྱེར་ལྟ་བུའི་རྟགས་འཆར། དེ་ནས་ཆུ་རླུང་གིས་རྣམ་ཤེས་ཀྱི་རྟེན་
བྱེད་པའི་ནུས་པ་བྱུང་བས། དུ་བ་ལྟ་བུའི་སྣང་བ་འཆར། དེ་ནས་ས་རླུང་གིས་རྣམ་
ཤེས་ཀྱི་རྟེན་བྱེད་པའི་ནུས་པ་ཐོབ་པས། སྨིག་རྒྱུ་ལྟ་བུའི་སྣང་བ་འཆར། ལུགས་
འབྱུང་གི་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་ནི་སྔ་མ་སྔ་མ་ལས་ཕྱི་མ་
ཕྱི་མ་རྣམས་རླུང་གི་གཡོ་བ་ཇེ་ཞན་དུ་སོང་བའི་དབང་གི་བྱུང་བ་ཡིན་ལ། ལུགས་
ལྡོག་གི་རྟགས་འདི་རྣམས་རླུང་གི་གཡོ་བ་སྔ་མ་སྔ་མ་ལས། ཕྱི་མ་ཕྱི་མ་ཇེ་རགས་

 
ཇེ་རགས་ལ་སོང་བའི་དབང་གིས་བྱུང་བ་ཡིན་ནོ། །དེའི་ཚེ་ཡིད་ངོར་ཕུང་པོ་རྙིང་པ་
ལས་ལོགས་སུ་ཕྱེ་བའི་ལོངས་སྐུ་རྡོ་རྗེ་འཇིགས་བྱེད་དུ་གསལ་བ་དེ་ལ། དམིགས་
པ་རྩེ་གཅིག་ཏུ་གཏད་དེ་མཉམ་གཞག་སྒྱུ་མ་ཡུན་རིང་དུ་སྐྱོང་དགོས། འདི་ནི་སད་
དུས་ཀྱི་ལོངས་སྐུའི་བསྲེ་བ་ཞེས་བྱ་སྟེ། འབྲས་དུས་ཀྱི་ཁམས་རགས་པའི་ལུས་སྤངས་
པའི་ཕྲ་བའི་མཚན་དཔེས་སྤྲས་པའི་ལོངས་སྐུ་དང་རྣམ་པ་མཐུན་པ་ཡིན་ཞིང་། འབྲས་
དུས་ཀྱི་ལོངས་སྐུར་ང་རྒྱལ་འཇོག་པའི་གནད་ཀྱིས་སོ། །དེ་ཡང་རིམ་ལྔ་བསྡུས་པ་
གསལ་བ་ལས། རྨི་ལམ་སྒྱུ་མ་གཅིག་ཏུ་སྦྱར། །བར་དོ་རྣམ་གསུམ་བསྲེ་བར་བྱ།།
ཞེས་གསུངས་པ་ལྟར། སྐབས་འདིར་མཉམ་གཞག་སྒྱུ་མ། རྨི་ལམ་སྒྱུ་མ། བར་
དོ་སྒྱུ་མ་དང་བཅས་པ་གསུམ་ཡོད། མཉམ་གཞག་སྒྱུ་མ་ཡང་། མཚན་ཉིད་པ་དང་
རྗེས་མཐུན་པ་གཉིས་སུ་ཡོད་པས། སེམས་དབེན་མཐར་ཐུག་དང་། དོན་གྱི་འོད་
གསལ་གྱི་རླུང་སེམས་ཙམ་ལས་གྲུབ་པའི་དག་མ་དག་གི་སྒྱུ་མའི་སྐུ་གཉིས་ནི་སྒྱུ་ལུས་
མཚན་ཉིད་པ་ཡིན་ལ། རྫོགས་རིམ་པའི་ལུས་དབེན་ནས། སེམས་དབེན་གྱི་བར་
གྱི་འོད་གསལ་ལས་ལངས་པའི་ཡིད་ངོའི་སྒྱུ་ལུས་རྣམས་ནི་མཉམ་གཞག་སྒྱུ་མའི་སྐུ་
རྗེས་མཐུན་པ་ཡིན་ནོ། །དེ་འདྲའི་ཡིད་ངོའི་སྒྱུ་ལུས་དེ་སླར་ཡང་ལྟེ་བའི་དམིགས་
རྟེན་ལ་ཞུགས་ནས་འོད་གསལ་འཁོར་མར་འདྲེན་པར་བྱེད་པ་ཡང་ཡོད། མཉམ་གཞག་
དེ་ལས་ལྡང་བར་འདོད་ན། རང་གི་ཕུང་པོ་རྙིང་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་
ཡུམ་དུ་གསལ་བར་བསྒོམ་ནས་གདུལ་བྱ་ཐ་མལ་པ་རྣམས་ཀྱི་མིག་གི་སྤྱོད་ཡུལ་དུ་གྱུར་
པའི་ཁམས་རགས་པའི་སྤྲུལ་སྐུ་བཟུང་བར་བྱའོ་སྙམ་པའི་འཕེན་པ་བཏང་ནས། ཕུང་
པོ་རྙིང་པའི་སྤྱི་བོ་ནས་སྙིང་གར་ཡེ་ཤེས་སེམས་དཔའི་ཚུལ་གྱིས་ཞུགས། དེ་དང་
དུས་མཉམ་དུ་དབང་ཤེས་ལྔ་ཡུལ་ལྔ་ལ་འཇུག་པའི་ཚེ་ཡུལ་དབང་རྣམ་ཤེས་གསུམ་ཀ་
སོ་སོར་རྟོག་པའི་ཤེས་རབ་ཀྱིས་གཏན་ཚིགས་སོགས་ཀྱི་སྒོ་ནས་ཡང་ཡང་དཔྱད་དེ་རང་

 
བཞིན་མེད་པའི་སྟོང་པ་ཉིད་དུ་གཏན་ལ་འབེབས་པར་བྱེད། རང་བཞིན་མེད་པའི་སྟོང་
པ་ཉིད་དུ་གཏན་ལ་ཕབ་ནས་སྔར་མཉམ་གཞག་གི་བདེ་བ་ཆེན་པོ་དྲན་པར་བྱས་ཏེ། ཡུལ་
སྣང་ཐམས་ཅད་བདེ་བའི་རྣམ་རོལ་དུ་འཆར་བ་ལ་སློབ། བདེ་བ་ཆེན་པོའི་ཡེ་ཤེས་དེ་
ཉིད་དཔལ་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པའི་དཀྱིལ་འཁོར་གྱི་རྣམ་རོལ་དུ་འཆར་
བ་ལ་སློབ་ཅིང་། ལྷ་སྐུ་རྣམས་ཀྱང་བདེ་སྟོང་གི་བདག་ཉིད་དུ་བལྟས་པས། རྣལ་
འབྱོར་པ་རང་ཉིད་ནང་དུ་བདེ་བ་འབར་བའི་རྐྱེན་བྱེད་པ་ཡིན་ནོ། །སྒྱུ་ལུས་ཕུང་པོ་རྙིང་
པ་ལ་ཡེ་ཤེས་སེམས་དཔའི་ཚུལ་གྱིས་ཞུགས་པ་ནི། སད་དུས་ཀྱི་སྤྲུལ་སྐུར་བསྲེ་བ་
ཡིན་པས། སོ་སོའི་སྐྱེ་བོ་ལས་དག་ཡན་ཆད་ཀྱི་མིག་གི་སྤྱོད་ཡུལ་དུ་གྱུར་པའི་མཆོག་
གི་སྤྲུལ་པའི་སྐུར་ང་རྒྱལ་འཛིན་པར་བྱེད་དོ། །གཉིས་པ་ནི། དེ་འདྲའི་རྣལ་འབྱོར་
པ༑ དེས་སད་དུས་སུ་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་
སྟོབས་ཀྱིས། སྣང་མཆེད་ཐོབ་གསུམ་འོད་གསལ་དང་བཅས་པ་འདྲེན་ནུས་པའི་མཚམས་
ནས། ཉིན་པར་གྱི་དགེ་སྦྱོར་ལ་ནུས་པ་ཕུལ་དུ་བྱུང་བ་འདྲེན་ནུས་པའི་ཕྱིར་གཉིད་ཀྱི་
བསྲེ་བ་སྐོར་གསུམ་ལ་ཡང་སློབ་དགོས་ཏེ། དེའི་ཚུལ་ནི་གཉིད་དུ་འགྲོ་ཁར་གཉིད་
ཀྱི་འོད་གསལ་ངོས་ཟིན་པར་བྱེད། གཉིད་ཆོས་སྐུ་དང་བསྲེ་ཞིང་། རྨི་ལམ་ལོངས་
སྐུར་ལྡང་བར་བྱའོ། །སྙམ་པའི་འཕེན་པ་ཞིག་བཏང་ནས། སད་དུས་ལྟར་གཉིད་དུ་
འགྲོ་ཁར་ལྟེ་བའི་དམིགས་རྟེན་ལ་སེམས་གཏད་དེ་བསྒོམ་པས། གཉིད་དུས་ཀྱི་རླུང་
ཐིམ་རིམ་རྣམས་དང༌། བསྒོམ་སྟོབས་ཀྱི་རླུང་ཐིམ་རིམ་རྣམས་ངོ་བོ་གཅིག་ཏུ་གྱུར་
ནས། ལྟེ་བའི་དྷཱ་ཏིའི་ནང་དུ་རོ་རྐྱང་གི་རླུང་དབུ་མར་ཞུགས་གནས་ཐིམ་གསུམ་འབྱུང༌།
ཞུགས་གནས་ཀྱི་རྟགས་ནི་སད་དུས་དང་འདྲ། ཐིམ་པའི་རྟགས་ལ་ཡང་། སྨིག་རྒྱུ།
དུ་བ། མཁའ་སྣང་གི་མེ་ཁྱེར། མར་མེ་ལྟར་འབར་བ། སྣང་མཆེད་ཐོབ་གསུམ་
འོད་གསལ་དང་བཅས་པ་ཆ་འདྲ་རེ་འཆར་ཞིང་། བྱང་སེམས་བབས་པའི་དབང་གིས་

 
པར་དུ་གཉིད་ཀྱི་འོད་གསལ་གྱི་དུས་སུ་བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་
པར་འཇོག་པར་བྱེད། དེ་ནི་གཉིད་ཆོས་སྐུར་བསྲེ་བ་ཞེས་བྱ་བ་ཡིན་ནོ། །གཞི་ལ་
གཉིད་དུ་འགྲོ་བའི་ཚེ་རླུང་སྙིང་གར་ཐིམ་པའི་དབང་གིས་སྣང་མཆེད་ཐོབ་གསུམ་འོད་
གསལ་དང་བཅས་པ་ཤར་བ་ལ་མའི་འོད་གསལ་ཞེས་བྱ་བ་ལ། དེ་ཉིད་ཐབས་མཁས་
ཀྱིས་ལམ་དུ་བསླང་ནས་ལམ་དུས་ཀྱི་འོད་གསལ་དང་བསྲེས་པ་ལ། གཉིད་དུས་ཀྱི་
འོད་གསལ་མ་བུ་བསྲེ་བ་ཞེས་བྱ་བ་ཡིན་ནོ། །འདི་གཉིད་ཀྱི་འོད་གསལ་ཡང་ཡིན་
ལ༑ སྟོང་ཉིད་རྟོགས་པའི་བློ་ཡང་ཡིན་པས་ལམ་གྱི་འོད་གསལ་དང་གཉིད་ཀྱི་འོད་
གསལ་གཉིས་ཀའི་གཞི་མཐུན་ནོ། །གཉིད་ཀྱི་འོད་གསལ་ལས་ལྡང་བར་བརྩམས་
པ་ན་སྔར་གྱི་འཕེན་པ་བཏང་བ་ལྟར། རྨི་ལམ་གྱི་ལུས་ལོངས་སྐུ་རྡོ་རྗེ་འཇིགས་བྱེད་
མཉམ་དུ། རྨི་ལམ་གྱི་ལུས་ཕུང་པོ་རྙིང་པ་ལས་གོ་ས་ལོགས་སུ་ཕྱེ་ནས། ཡིད་ངོར་
རྡོ་རྗེ་འཇིགས་བྱེད་ཀྱི་སྐུར་བཞེངས་པ་དེ་འབྱུང་། ལུགས་ལྡོག་གི་ཉེར་ཐོབ་ནས། སྨིག་
རྒྱུའི་བར་གྱི་རྟགས་རྣམས་འཆར་ཞིང༌། དེ་རྣམས་ངོ་ཤེས་པར་བྱེད། རྨི་ལམ་གྱི་
སྣ་ཚོགས་ཞིག་ཡོད་ཀྱང་། གཙོ་བོ་ནི་རྨི་ལམ་གྱི་ལུས་སྒྱུ་ལུས་སུ་ལངས་པ་དེ་ཉིད་
མཚན་དང་དཔེ་བྱད་ཀྱིས་བརྒྱན་པའི་ལོངས་སྐུར་བསྒོམ་ནས་གསལ་སྣང་བརྟན་པོ་སྒྲུབ་
ཅིང་། མཉམ་གཞག་སྒྱུ་མ་ཡུན་རིང་དུ་སྐྱོང་བར་བྱེད། དེ་ནས་གཉིད་མ་སད་པར་
གྱིས་དྲངས་པའི་གཉིད་ཀྱི་འོད་གསལ་ཤར་ཏེ་བདེ་སྟོང་ལ་རྩེ་གཅིག་ཏུ་མཉམ་པར་འཇོག་
པ་སོགས་དང་། རྨི་ལམ་ལོངས་སྐུར་ལྡང་བ་རྣམས་སྔར་བཞིན་བྱེད། དེ་ནས་གཉིད་

 
སད་པར་འདོད་ན་ཕུང་པོ་རྙིང་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་ཡུམ་དུ་བསྒོམ་པའི་
སྤྱི་བོ་ནས་ཡེ་ཤེས་སེམས་དཔའི་ཚུལ་གྱིས་ཞུགས་ཏེ་གཉིད་སད་ལུགས་ཁྱད་པར་བ་
ཞིག་བྱེད་པ་འདི་ལ་སད་པ་སྤྲུལ་སྐུར་བསྲེ་བ་ཞེས་བྱ་བ་ཡིན་ནོ། །དེ་ལྟར་གཉིད་དུས་
སུ་བསྲེ་བ་སྐོར་གསུམ་གྱི་གདམས་པ་རྣམས་ཉམས་སུ་བླངས་པའི་མཐུས། སད་དུས་
ཀྱི་དགེ་སྦྱོར་ལ་ནུས་པ་ཁྱད་པར་དུ་ཐོན་ནས་སད་དུས་སུ་སྲོག་རྩོལ་བསྒོམ་པ་ན། སྔ་
མ་སྔ་མ་རྣམས་ལས་ལམ་ཕྱི་མ་ཕྱི་མ་རྣམས་ཀྱི་དུས་སུ་རླུང་རྣམས་དྷཱ་ཏིར་འདུ་ཕུལ་ཆེ་
ཞིང་། བྱང་སེམས་རྣམས་ཀྱང་ཞུ་བ་ཤས་ཇེ་ཆེར་སོང་ནས། སྟོང་བ་བཞི་གསལ་
ཞིང་དྭངས་ལ་ཡུན་རིང་བ་འཆར་བདེ་བ་རྣམས་ཀྱང་སྔར་ལས་ཇེ་ཆེར་སོང་བའི་སྟོབས་
ཀྱིས་གཉིས་སྣང་རགས་པ་འགགས་ཕུལ་ཆེ་ལ། དེའི་སྟོབས་ཀྱིས་སྟོང་ཉིད་ཡུལ་
དུ་བྱས་པ་ན། ངེས་ངོའི་ངེས་ཤེས་ཇེ་ཆེར་སོང་བའི་དབང་གིས་སྣང་ངོའི་གཉིས་སྣང་
ཡང་ནུབ་ནས། སྟོང་ཉིད་མངོན་སུམ་དུ་རྟོགས་པ་ལ་གཞན་ལས་ཁྱད་པར་དུ་འཕགས་
པའི་ཤིན་ཏུ་མྱུར་བ་གཅིག་ཡོད་པ་ཡིན་གསུངས། དེ་ལྟར་འོད་གསལ་གྱི་ཡེ་ཤེས་ཀྱིས་
སྟོང་ཉིད་རྟོགས་པའི་ལམ་གོང་འཕེལ་གོང་འཕེལ་དུ་འགྲོ་བ་ལྟར་འོད་གསལ་གྱི་རླུང་
སེམས་ཙམ་ལས་ལངས་པའི་ཡིད་ངོའི་སྒྲ་མའི་སྐུ་དེ་ཡང་རྣལ་འབྱོར་པ་རང་གི་བློ་ངོར་
ལམ་འོག་མ་འོག་མ་ལས། གོང་མ་གོང་མ་རྣམས་ཀྱི་དུས་སུ་ཇེ་གསལ་ཇེ་གསལ་
ལ་སོང་ནས་སྒྱུ་ལུས་འགྲུབ་ཏུ་ཉེ་བ་ན། རྣལ་འབྱོར་པ་རང་གི་ངོར་སྒྱུ་ལུས་དངོས་
དང་དབྱེ་བ་མེད་པའི་གསལ་སྣང་བརྟན་པོ་ཞིག་རྙེད་དགོས་ཏེ། དེ་མ་བྱུང་ན་སེམས་
དབེན་དཔེའི་འོད་གསལ་མཐར་ཐུག་གི་མཐར་སྒྱུ་མའི་སྐུར་ལྡང་མི་ནུས་པ་ཡིན་ནོ། །
གསུམ་པ་ནི། ལུས་དབེན་གྱི་རྣལ་འབྱོར་པ་ལམ་གོང་མའི་རྟོགས་པ་མ་བགྲོད་པར་
འཆི་དགོས་པ་བྱུང་ན། འཆི་དུས་ཀྱི་བསྲེ་བ་སྐོར་གསུམ་ལ་སློབ་པར་བྱེད་དགོས་ལ།
དེའི་ཚུལ་ཡང་རྣལ་འབྱོར་པ་རང་ཉིད་ལ་འཆི་ལྟས་ཤར་ཏེ་འཆི་བླུ་སོགས་གཞན་གྱིས་

 
བཟློག་མི་ནུས་པར་མཐོང་བ་ན། ལྷ་དང་བླ་མ་ལ་གསོལ་བ་དྲག་ཏུ་བཏབ་ཅིང༌། འཆི་
བ་ཆོས་སྐུ་དང་བསྲེ་བ་དང་། བར་དོ་ཕུང་པོ་རྙིང་པ་ལས་ལོགས་སུ་ལོངས་སྐུར་ལྡང་
སྙམ་པའི་འཕེན་པ་བཏང་ལ། ལྟེ་བའི་དམིགས་རྟེན་རྡོ་རྗེ་འཇིགས་བྱེད་ཡབ་ཡུམ་དང་
བཅས་པ་སྙིང་གར་དྲངས་ཏེ་དེ་ལ་སེམས་ཞུགས་པ་བཞིན་དུ་བྱས་ནས་བསྒོམ་པས། འཆི་
བའི་ཚེ་སྙིང་གའི་རྩ་མདུད་ལས་དབང་གིས་གྲོལ་ཏེ། རླུང་རྣམས་སྙིང་གའི་མི་ཤིགས་
པའི་ཐིག་ལེ་ལ་རང་ཤུགས་ཀྱིས་ཐིམ་པ་ལས་སྨིག་རྒྱུ་ནས་འོད་གསལ་གྱི་བར་གྱི་རྟགས་
རྣམས་འཆར་བ་དང་། རང་ཉིད་ཀྱི་སྙིང་གའི་དམིགས་རྟེན་ལ་སེམས་གཏད་པས་ལམ་
བསྒོམ་སྟོབས་ཀྱིས་ཐིམ་རིམ་རྣམས་སོ་སོར་མེད་པར་ངོ་བོ་གཅིག་ཏུ་གྱུར་ནས། སྨིག་
རྒྱུ་ནས་མར་མེ་ལྟར་འབར་གྱི་བར་གྱི་རགས་པའི་རྟགས་དང་། སྣང་མཆེད་ཐོབ་གསུམ་
འོད་གསལ་དང་བཅས་པའི་ཚེ། སྟོང་བཞི་དགའ་བཞིའི་ངོ་བོར་འབྱུང་ཞིང་། དགའ་
བ་བཞི་ཀ་དང་། ཁྱད་པར་དུ་འཆི་བའི་འོད་གསལ་ལྷན་སྐྱེས་ཀྱི་བདེ་བའི་ངོ་བོར་བསྐྱེད་
པ་དེས་སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་འཆི་བའི་འོད་གསལ་ལས་མ་ལངས་
ཀྱི་བར་དུ་མཉམ་པར་འཇོག །དེ་ནི་འཆི་དུས་ཀྱི་ཆོས་སྐུར་བསྲེ་བ་ཞེས་བྱ་བ་ཡིན་ཞིང་
འོད་གསལ་མ་བུ་བསྲེ་བ་ཞེས་བྱ་བ་ཡང་ཡིན་ཏེ། འཆི་བའི་དུས་ཀྱི་སྣང་མཆེད་ཐོབ་
གསུམ་འོད་གསལ་དང་བཅས་པ་ཤར་བ་ལ་མའི་འོད་གསལ་ཞེས་བྱ་ལ། དེ་ཉིད་སྙིང་
གར་དམིགས་པ་གཏད་དེ་བསྒོམ་པས་རླུང་ཐིམ་པ་ལས་སྣང་མཆེད་ཐོབ་གསུམ་འོད་གསལ་
དང་བཅས་པ་ཤར་བ་ལ་ནི་བུའི་འོད་གསལ་ཞེས་བྱ་ཞིང༌། དེ་གཉིས་ཐ་དད་མེད་པར་
ངོ་བོ་གཅིག་ཏུ་འདྲེས་པ་ལས་ནི་འོད་གསལ་མ་བུ་བསྲེ་བ་ཞེས་བྱ་བ་ཡིན་ནོ། །འདི་
ཡང་སྔར་བཤད་པ་ལྟར་ལས་ཉོན་གྱི་དབང་གིས་འཆི་བའི་འོད་གསལ་ཤར་བའི་འཆི་སེམས་
ཀྱང་ཡིན་ལ། སྟོང་ཉིད་འཛིན་སྟངས་ཀྱི་ཡུལ་དུ་བྱེད་པའི་ཆ་ནས་ལམ་དུས་ཀྱི་ཡེ་
ཤེས་ཀྱང་ཡིན་ནོ། །འོད་གསལ་ལས་ལྡང་ཚད་ཚད་པ་ནས། སྔར་གྱི་འཕེན་པ་བཏང་

 
བ་ལྟར། བར་དོའི་ལུས་ཐ་མལ་པར་མ་ཤོར་བར་སྒྲ་མའི་སྐུར་ལྡང་སྙམ་པའི་འཕེན་
པ་བཏང་། འོད་གསལ་ལས་ལངས་པ་ན་བར་དོའི་ལུས་ཕུང་པོ་རྙིང་པ་ལས་གོ་ས་ལོགས་
སུ་བྱེ་ནས་ཡིད་ངོར་སྒྱུ་མའི་སྐུར་ལངས་ཀྱང་དངོས་གནས་ལ་བར་དོར་ལངས་པ་ཡིན་
ནོ༑ །དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས། སྨིག་རྒྱུའི་བར་གྱི་རྟགས་
རྣམས་སྔར་ལྟར་འཆར་ཞིང་། རང་རང་གི་སྐབས་སུ་ངོ་ཤེས་པར་བྱེད། བར་དོར་
ལངས་པ་དེས་ཕྱི་ནང་གསང་བ་བསྒྱུར་བའི་རྣལ་འབྱོར་སོགས་བར་དོའི་ཐུགས་དམ་སྤྱི་
དང་ཁྱད་པར་དུ་མཉམ་གཞག་སྒྱུ་མ་ཡུན་རིང་དུ་བསྐྱང་ཞིང་བསྒོམ་པ་ནི་བར་དོ་ལོངས་
སྐུར་བསྲེ་བ་ཞེས་བྱ་བ་ཡིན་ནོ། །འདི་དང་རྨི་ལམ་གྱི་ལུས་གཉིས་ཀ་དངོས་གནས་
ལ་སྒྱུ་ལུས་སུ་མ་སོང་ཡང་། ཡིད་ངོར་སྒྱུ་མ་ལོངས་སྐུ་ཡིན་སྙམ་པའི་ང་རྒྱལ་དང་
གསལ་སྣང་ཡོད་པའི་ཆ་ནས་ལམ་དུ་འཇོག །རླུང་སེམས་ཙམ་ལས་ཐ་མལ་པའི་བར་
དོ་དང་རྨི་ལམ་གྱི་ལུས་སུ་གྲུབ་པའི་ཆ་ནས། རྨི་ལམ་དང་བར་དོའི་ལུས་མཚན་ཉིད་
པར་འཇོག་གོ། །དེ་འདྲ་བའི་བར་དོ་བ་དེས་ཁམས་རགས་པའི་སྤྲུལ་སྐུ་འཛིན་པར་
་སགི་དྭངས་མ་ཕྲད་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་ཡུམ་བསྒོམ་ནས། །ལོངས་སྐུས་
སྤྲུལ་སྐུར་སྐྱེ་བ་འཛིན་པ་བཞིན་དུ་ཁུ་ཁྲག་གི་དྭངས་མའི་དབུས་སུ་ཉིང་མཚམས་སྦྱར་
ཏེ་མེར་མེར་པོ་སོགས་མངལ་གྱི་གནས་སྐབས་ལྔ་རྫོགས་ཕྱི་རོལ་ཏུ་བཙས་ནས་ཐུན་
མོང་གི་བྱ་བ་སྒྲུབ་ནུས་སུ་གྱུར་པ་ནི་སྐྱེ་བ་སྤྲུལ་སྐུར་བསྲེ་བ་ཞེས་བྱ་བ་ཡིན་ནོ། །འདི་
དེར་རྨི་ལམ་གྱི་སྐབས་གཉིས་ཀར་རྗེས་མཐུན་པ་དང་མཚན་ཉིད་པ་རེ་སྣང་། གཉིད་
ཀྱི་འོད་གསལ་དང་འཆི་བའི་འོད་གསལ་གཉིས་རླུང་སྟོབས་ཀྱིས་མ་ཟིན་པར། རྨི་
ལམ་དང་བར་དོ་འདུན་སྟོབས་ཀྱིས་འཛིན་པ་ལ་གོམས་པའི་གང་ཟག་གིས། རྨི་ལམ་
ལ་རྨི་ལམ་ཡིན་པར་ངོ་ཤེས་པ་དང་། བར་དོ་ལ་བར་དོ་ཡིན་པར་ངོ་ཤེས་ནས་དེ་ཉིད་

 
རྡོ་རྗེ་འཆང་གི་སྐུར་བསྒོམ་པ་ནི། རྨི་ལམ་དང་བར་དོའི་སྒྱུ་མའི་སྐུ་རྗེས་མཐུན་པ་ཡིན་
ལ༑ གོང་དུ་བཤད་པ་ལྟར། གཉིད་ཀྱི་འོད་གསལ་དང་འཆི་བའི་འོད་གསལ་གཉིས་
རླུང་སྟོབས་ཀྱིས་ཟིན་ནས། དེ་ནས་རྨི་ལམ་དང་བར་དོའི་ལུས་གཉིས་འོད་གསལ་
མཚན་ཉིད་པ་ཡིན་ནོ། །དེ་ལྟར་རླུང་དབུ་མར་ཞུགས་གནས་ཐིམ་གསུམ་དངོས་སུ་
འདྲེན་ནུས་པ་རྣམས་ཀྱིས་གོང་དུ་བཤད་པ་ལྟར་བསྒོམ་ཞིང་། དངོས་སུ་ཞུགས་གནས་
ཐིམ་གསུམ་མ་བྱས་པར་གཏུམ་མོ་ཕལ་པ་འབར་ཏེ། རོ་རྐྱང་ལྟ་བུ་ནས་བྱང་སེམས་
དབང་གིས་གཏུམ་མོ་འབར་ཚུལ་དང་། དེས་སྤྱི་བོ་ནས་ཁམས་དཀར་པོ་དྷཏི འི་ནང་
ལ་བབས་ནས་གནས་དེ་དང་དེར་སླེབས་པ་ན་དགའ་བ་རྣམས་སྐྱེ་ཚུལ་དང་། སྟོང་པ་
རྣམས་འཆར་ཚུལ་ངེས་པར་བྱས་ནས་བདེ་བ་དང་སྟོང་པ་དངོས་མ་ཤོར་ཡང་དེ་དང་དེ་
སྟངས་ཀྱི་ཡུལ་དུ་བྱེད་པ་སོགས་མཉམ་གཞག་དང༌། འོད་གསལ་ལས་ལངས་པ་དང་
དུས་མཉམ་དུ་ཕུང་པོ་རྙིང་པ་ལས་གོ་ས་ལོགས་སུ་བྱེ་བའི་སྒྱུ་མའི་སྐུར་ལངས་པའི་མོས་
པ་དང་། དེས་ཕུང་པོ་རྙིང་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་ཡུམ་དུ་བལྟས་ནས་སྙིང་
གར་ཞུགས་པ་སོགས་སྐུ་གསུམ་གྱི་བསྲེ་བ་རྣམས་མོས་པ་ཡིད་བྱེད་ཚུན་ཆད་ཀྱི་སྒོ་ནས་
ཀྱང་བསྒོམ་མོ། །རྗེས་ཐོབ་ཏུ་ཡང་གང་སྣང་སྟོང་པ་དང་། སྟོང་པ་བདེ་བ། བདེ་བ་
ལྷ་སྐུར་ཤར་བ་རྣམས་ཀྱི་དོན་ལེགས་པར་ཤེས་པར་བྱས་ནས། དེ་ལྟར་ཤར་སྒོམ་གྱི་
ཚུལ་དུ་ཡང་ནས་ཡང་དུ་བྱས་ན་ཚེ་འདིར་རྟོགས་པ་ཇི་བཞིན་དུ་མ་སྐྱེས་ཀྱང་སྐྱེ་བ་ཕྱི་
མ་སོགས་སུ་གདུལ་བྱ་རིན་ཆེན་ལྟ་བུའི་གང་ཟག་སོགས་སུ་སྐྱེ་བའི་རྟེན་འབྲེལ་ཡོད་

 
པ་ཡིན་ཏེ། རྗེ་རིན་པོ་ཆེས་རིམ་ལྔ་གསལ་སྒྲོན་དུ། སྔར་བཤད་པ་ལྟར་གྱི་བདེ་ཆེན་
བསྐྱེད་མ་ནུས་པའི་ཞུ་བདེ་བསྐྱེད་ནུས་པས་ནི། དེའི་སྟེང་ནས་བསྒོམ། དེ་ཡང་མེད་
ན་བདེ་སྟོང་གི་སྦྱོར་ཚུལ་དང་། མཉམ་རྗེས་ཀྱི་སྐྱོང་ཚུལ་ལེགས་པར་གོ་བའི་སྒོ་ནས་
ཀྱང་བསྐྱང་བར་བྱའོ། །ཞེས་པ་ནས། ལེགས་པར་ཤེས་པར་བྱས་ནས་བློས་ཡང་དང་
ཡང་དུ་དེའི་ཕྱོགས་བཟུང་སྟེ། ལམ་འདིའི་རིགས་ཀྱི་ནུས་པ་ཐུན་མོང་མ་ཡིན་པ་བརྟས་
པར་བྱའོ། །ཞེས་གསུངས་པའི་དགོངས་པ་ཡིན་ཞིང་། མཉམ་གཞག་ཏུ་བདེ་སྟོང་
སྦྱོར་བར་མ་ཟད་རྗེས་ཐོབ་ཏུ་ཡང་རིགས་པའི་རྣམ་གྲངས་མཐའ་ཡས་པའི་སྒོ་ནས། ཡུལ་
སྣང་ཐམས་ཅད་རིགས་པས་དཔྱད་པ་བྱས་པའི་སྟོབས་ཀྱིས་རང་བཞིན་མེད་པའི་སྟོང་
པ་ཉིད་དུ་གཏན་ལ་ཕབ་ནས་གང་སྣང་སྟོང་པར་བལྟ་བ་ནི། རྗེས་ཐོབ་ཏུ་བདེན་འཛིན་
མངོན་གྱུར་པ་མགོ་གནོན་ནུས་པ་དང་། མཉམ་བཞག་ཏུ་སྟོང་ཉིད་ཀྱི་འཛིན་སྟངས་
ཤུགས་ཆེ་བའི་དགོས་པ་ཡོད་དོ། །ཡུལ་སྣང་བདེ་ཆེན་གྱི་རྒྱས་འདེབས་པ་ནི། དེ་
རྣམས་བདེ་ཆེན་དངོས་མ་ཡིན་ཀྱང་། དེ་རྣམས་བདེ་ཆེན་དུ་བློ་ལ་ཤར་བའི་དབང་གིས་
ནང་དུ་བདེ་བ་འབར་བའི་གྲོགས་བྱེད་པའི་དགོས་པ་ཡོད་ལ། བདེ་སྟོང་གི་གཟུང་རྣམས་
ལྷར་བསྒོམ་པ་ནི། གཟུགས་སྒྲ་སོགས་ཡུལ་སྣང་ཐ་མལ་གྱི་སྣང་ཞེན་དང་བྲལ་བའི་
མཆོག་གི་སྣང་ཞེན་ཁྱད་པར་ཅན་སྐྱེ་ཞིང་། དེ་ལ་བརྟེན་ནས་འདོད་ཡོན་ལ་སྲེད་པའི་
ཉོན་མོངས་ཅན་གྱི་དབང་དུ་མི་འགྲོ་བའི་དབང་པོའི་སྒོ་སྡོམ་པའི་ཚུལ་ཁྲིམས་ཀྱི་མཆོག་
ཀྱང་ཡིན་ནོ་གསུངས། སྔགས་ཀྱི་རྣལ་འབྱོར་གྱིས་ཡན་ལག་ལྟེ་བའི་རྗེས་ཞིག་བསྒོམ་
པའི་རིམ་པ་རྣམས་བཤད་ཟིན་ཏོ། ། རྩ་བའི་ས་བཅད་གཉིས་པ། མཐར་སྙིང་གར་
གཞོལ་ཏེ་གནད་དུ་བསྣུན་ཚུལ་བཤད་པ་ལ། སྐབས་འདིར་ཡང་གསང་འདུས་ནས་
བཤད་པ་ལྟར། སྙིང་གའི་སྣ་རྩེར་སྔགས་ཀྱི་ཐིག་ལེ་བསྒོམ་པ། གདོང་གི་སྣ་རྩེར་
འོད་ཀྱི་ཐིག་ལེ་བསྒོམ་པ། གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པ་དང་གསུམ་

 
ཡོད་དོ། །དེ་དག་གང་ལས་བཤད་ན། རྒྱུད་རྡོ་རྗེ་ཕྲེང་བ་ལས། གསང་བ་སྙིང་ག་
གདོང་སྣའི་མིང༌། །རླུང་དང་སྔགས་དང་རྫས་རྣམས་ཀྱི། །ཐིག་ལེ་གསུམ་ཏེ་བླ་ན་
མེད། །ཅེས་གསུངས་ཤིང༌། དེས་ནི་གང་དུ་བསྒོམ་པའི་གནས། །དེ་བསྟན་པ་
ཡིན་ལ། སྙིང་གར་སྔགས་ཀྱི་ཐིག་ལེ་བསྒོམ་ཚུལ་ནི། །སྙིང་གའི་པདྨའི་ལྟེ་བ་ལ།།
དབུས་སུ་ཧཱུྃ་ནི་བཀོད་ནས་ནི། །ཞེས་པས་བསྟན། གསང་བའི་སྣ་རྩེ་རྫས་ཀྱི་ཐིག་
ལེ་བསྒོམ་ཚུལ་ནི། རྡོ་རྗེའི་རྩེ་དང་པདྨའི་རྩེར། །རླུང་བཟུང་བས་ནི་སྐད་ཅིག་ལ།།
ཀླུ་མམ་སྔགས་ཀྱི་སྦྱོར་བ་ཡིས། །ཞེས་པས་བསྟན། གདོང་གི་སྣ་རྩེར་འོད་ཀྱི་ཐིག་
ལེ་བསྒོམ་ཚུལ་ནི། རླུང་གི་ཐིག་ལེའི་རྣལ་འབྱོར་མཆོག །ཁ་དོག་སྣ་ལྔ་གསལ་བ་
ཆེ༑ ༑སྣ་རྩེར་སྦྱོར་བའི་རྣལ་འབྱོར་ཆེ། །ཀུན་ནས་ཀྱང་ནི་བསྒོམ་པར་བྱ། །དེ་ལྟ་
བུ་ཡི་སྔགས་ཀྱི་མཆོག །རྣལ་འབྱོར་པ་ཡིས་བཟླས་པར་བྱ། །ཞེས་པས་བསྟན། དེ་
ལྟར་རྒྱུད་ཕྱི་མ་ལས་གསུངས་ཚུལ་འདི་ནི། བཤད་པའི་རིམ་པའི་དབང་དུ་བྱས་པ་ཡིན་
གྱི༑ ཉམས་ལེན་གྱི་རིམ་པའི་དབང་དུ་བྱས་ནས། དང་པོར་སྙིང་གར་སྔགས་ཐིག་
བསྒོམ། དེ་རྗེས་གདོང་གི་སྣ་རྩེར་འོད་ཐིག་བསྒོམ། དེ་རྗེས་གསང་བའི་སྣ་རྩེར་
རྫས་ཐིག་བསྒོམ་པ་ཡིན་ནོ། །དེ་ཡང༌། སྙིང་གའི་སྔགས་ཐིག་ལ་བརྟན་པ་ཐོབ་ནས།
གདོང་གི་སྣ་རྩེར་འོད་ཀྱི་ཐིག་ལེ་བསྒོམ་པ་ཡིན་ཏེ། རྩ་རྒྱུད་ལས། རིན་ཆེན་བརྟན་
པར་གྱུར་ནས་སྤྲོ། །བརྟན་པར་མ་གྱུར་ཡོངས་མི་སྤྲོ། །ཞེས་གསུངས། རྫས་ཀྱི་
ཐིག་ལེ་ནི་སྲོག་རྩོལ་སྔ་མ་གཉིས་ཀྱི་བོགས་འདོན་དུ་བསྒོམ་པ་ཡིན་པས། དེ་གཉིས་
ཀའི་རྗེས་སུ་བསྒོམ་པ་ཡིན་ནོ། །འོ་ན་དང་པོར་སྙིང་གའི་སྣ་རྩེར་སྔགས་ཀྱི་ཐིག་ལེ་
བསྒོམ་ཚུལ་ཇི་ལྟར་ཡིན་ཞེ་ན་གོང་དུ་བཤད་པ་ལྟར། གནད་བཞི་དང་ལྡན་པའི་སྒོ་
ནས་བསྒོམ་དགོས་པས། ལུས་གནད་སོགས་སྔར་ལུས་དབེན་གྱི་སྐབས་སུ་བཤད་པ་
དང་འདྲ་ལ། ཡུལ་གང་དུ་བསྒོམ་པའི་གནད་ནི། སྙིང་གའི་རྩ་འཁོར་གྱི་དབུས་ཀྱི་

 
དྷཱ་ཏིའི་ནང་དུ་དམིགས་པ་མ་འཆུགས་པར་བྱས་ནས་བསྒོམ་པ་ཡིན་པས། དེ་ལ་སྔགས་
ཇི་ལྟ་བུ་བསྒོམ་ཞེ་ན། སྤྱོད་བསྡུས་ལས་ཨ་ཐུང་བསྒོམ་པར་བཤད་རྡོ་རྗེ་ཕྲེང་བ་ལས་
ཧཱུྃ་ཡིག་བསྒོམ་པར་བཤད། དེ་གཉིས་གང་བསྒོམ་ཡང་འདམ་ཁ་ཡིན། དེ་གཉིས་
གང་བསྒོམ་ཡང་མི་ཤིགས་པའི་ཐིག་ལེ་དེ་ལ་བཞི་ཡོད་པའི་རླུང་སེམས་མི་ཤིགས་པའི་
ཐིག་ལེ་དེ་དང་དབྱེར་མེད་དུ་བྱས་ནས་བསྒོམ་པ་ཡིན་ནོ། །དེ་ལྟར་བསྒོམ་པ་ལ་ཕན་
ཡོན་ཅི་ཡོད་ཅེ་ན། མི་ཤིགས་པའི་ཐིག་ལེ་ལ་སེམས་བཟུང་བའི་སྟོབས་ཀྱིས་རླུང་རྣམས་
མི་ཤིགས་པའི་ཐིག་ལེ་ལ་བསྡུས་ཏེ། ཐིམ་པ་ལས་བྱུང་བའི་ཐམས་ཅད་སྟོང་བ་འོད་
གསལ་གྱི་ཡེ་ཤེས་འཆར་ལ། འོད་གསལ་དེས་སྟོང་ཉིད་འཛིན་སྟངས་ཀྱི་ཡུལ་དུ་
བྱས་ནས་བསྒོམ་པས། འཁོར་བའི་རྩ་བ་བདག་འཛིན་རྨོངས་པའི་རབ་རིབ་འཇོམས་
པའི་འོད་གསལ་གྱི་ཡེ་ཤེས་འབྱུང་བར་འགྱུར་ལ། དེ་ལ་བརྟེན་ནས་ལས་ཉོན་གྱི་དབང་
གིས་འཁོར་བའི་འཆིང་བ་ལས་གྲོལ་ཏེ་ཐར་པའི་མཆོག་ཐོབ་པར་འགྱུར་བའི་ཕྱིར། སློབ་
དཔོན་རྡོ་རྗེ་དྲིལ་བུ་པས། །སྒྲ་དང་ཐིག་ལེར་ལྡན་པའི་སེམས། །སྙིང་གར་བཞག་
བྱ་དེ་ནས་འདི། །རྨོངས་པའི་རབ་རིབ་འཇོམས་མཛད་པའི། །མངའ་བདག་བཅོམ་
ལྡན་འབྱུང་འགྱུར་ཏེ། །ཞེས་གསུངས། སྙིང་གའི་དབུས་ཀྱི་མི་ཤིགས་པའི་ཐིག་
ལེ་དེའི་གཟུགས་ཤིན་ཏུ་གསལ་ཞིང་ཡུངས་ཀར་གྱི་འབྲུ་ཚད་ཙམ་འོད་ཟེར་ཁ་དོག་སྣ་
ལྔ་འབར་བའི་རྣམ་པ་ཅན་གྱི་མི་ཤིགས་པའི་ཐིག་ལེའི་ཚུལ་ཅན་དེ་སྙིང་གའི་དབུས་སུ་
རྟག་ཏུ་གནས་པ་ཡིན་པས། དེ་ལ་བྱིང་རྒོད་དང་བྲལ་བར་བལྟས་པའི་བསྒོམས་པས་
འོད་གསལ་བདེ་བ་ཆེན་པོའི་ཡེ་ཤེས་རང་རྒྱུད་ལ་སྐྱེས་ཏེ། སྐད་ཅིག་ཡུད་ཙམ་གྱིས་
རྣལ་འབྱོར་བསྒོམ་པ་ལ། བདེ་བ་ཆེན་པོའི་ཡེ་ཤེས་འབར་བ་འདི་ལ་ཐེ་ཚོམ་མེད་པ་
ཡིན་པས་ཤིན་ཏུ་ནས་བསྒོམ་པར་རིགས་སོ་གསུངས་ཏེ། དེ་ཡང་གྲོལ་བའི་ཐིག་ལེ་
ལས། དེ་གསལ་མི་ཤིགས་ཐིག་ལེའི་གཟུགས། །ཡུངས་ཀར་གྱི་ནི་འབྲུ་ཚད་ཙམ།།

 
འོང་ཟེར་སུ་ལ་འབར་འཛག་པའི། །ཚུལ་ཅན་སྙིང་དབུས་རྟག་ཏུ་གནས། །དེ་ལ་
བལྟས་པས་ཡེ་ཤེས་ཆེ། །སྐད་ཅིག་ཙམ་གྱི་རྣལ་འབྱོར་ལ། །འབར་བ་འདི་ལ་ཐེ་
ཚོམ་མེད། །ཅེས་སོ། །རྫོགས་རིམ་གྱི་རྣལ་འབྱོར་བ་རང་ཉིད་ཀྱི་སྙིང་ལ་རྟག་ཏུ་
སྟེ་རྒྱུན་མི་ཆད་དུ་གནས་པ་ཡིས་རླུང་སེམས་ངོ་བོ་དབྱེར་མི་ཕྱེད་པའི་ཐིག་ལེ་གཅིག་
ཐིག་ལེ་གཅིག་ལ་འགྱུར་མེད་པ། །དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་
ཤེས་སྐྱེ་བར་འགྱུར། །ཞེས་གསུངས། གཞན་ཡང་སྙིང་གའི་ཆུ་སྐྱེས་ཏེ་རྩ་འཁོར་
གྱི་དབུས་ཀྱི་དྷཱུ་ཏཱིའི་ནང་དུ་སོན་པའམ། གནས་པའི་རླུང་ཧཱུཾ་ཡིག་དཀར་པོ་དང་མཚུངས་
པ་སྟེ། དེའི་རྣམ་པར་རྣལ་འབྱོར་པས་བསམ་པར་བྱ་ཞིང༌། དེ་ལ་རྟོག་པ་གཞན་གྱིས་
གང་ཟག་ལ། གཟུགས་སྒྲ་དྲི་རོ་སོགས་ཀྱི་ཡུལ་ལ་སྲེད་པས་འཁོར་བར་མི་འཆིང་
བར་མ་ཟད་དེའི་གྲོགས་སུ་འགྱུར་བ་ཡིན་ཏེ། སྡོམ་འབྱུང་ལས། སྙིང་གའི་ཆུ་སྐྱེས་
སོན་པའི་རླུང༌། །ཧཱུྃ་ཡིག་དཀར་པོ་དང་མཚུངས་པ། །བསམ་བྱ་མཉམ་པར་གཞག་
པ་གང་། །དེ་ལ་ཡུལ་སོགས་ཀྱིས་མི་འཆིང༌། །ཞེས་སོགས་གཞུང་གཞན་ལས་
ཀྱང་མང་དུ་བསྔགས་ཤིང༌། འཇིགས་བྱེད་ཀྱི་སྐབས་འདིར་ཇི་ལྟར་བསྒོམ་པའི་ཚུལ་
ནི༑ སྙིང་གའི་རྩ་འཁོར་གྱི་དབུས་དྷཱ་ཏིའི་ནང་དེར། མ་ལས་ཐོབ་པའི་ཁམས་དམར་
པོ་འོག་དང༌། ཕ་ལས་ཐོབ་པའི་ཁམས་དཀར་པོ་སྟེང་དུ་བསམ་ལ་དེའི་དཀྱིལ་དུ་ཡེ་
ཤེས་སེམས་དཔའ་རྡོ་རྗེ་འཇིགས་བྱེད་ཡབ་ཡུམ། དེའི་ཐུགས་ཀར་ཉི་དཀྱིལ་སྲན་མ་
ཕྱེད་གཤག་ཙམ་གྱི་དཀྱིལ་དུ་ཧཱུྃ་ཡིག་དཀར་པོ་ཡུངས་འབྲུ་ཙམ་ཞིག་ཁ་དོག་དཀར་ཞིང་

 
འོད་འཚེར་བའི་རང་བཞིན་དུ་བསྒོམ་ནས། དེ་ལས་གཞན་པའི་ཡུལ་སོགས་གཞན་
ལ་གཡེང་བ་སྤངས་ཏེ། རྩེ་གཅིག་ཏུ་བསྒོམ་ན་དེ་ལ་རླུང་འདུས་ནས་བདེ་སྟོང་གི་
ཐིག་ལེ་ཟླ་བ་སྟེང༌། །ཉི་མ་ཐབས་ལ་ཤེས་རབ་ཟླ། །དབྱིབས་ནི་གའུ་ཁ་སྦྱོར་འདྲ།།
ཞེས་པས་བསྟན་ཅིང་། ཧཱུྃ་ཡིག་དང་བཅས་བསྒོམ་ཚུལ་ནི། །རྣལ་འབྱོར་བཞི་ཡི་
རིམ་པ་ལས། །སྙིང་གའི་ཧཱུྃ་ཡིག་དཀར་པོ་ལས། །ཡུལ་སོགས་དམིགས་པས་མི་
ཕྱེད་པའི། །རླུང་གི་སྦྱོར་བ་གོམས་བྱེད་ན། །མངོན་པར་ཤེས་པའང་ཐོབ་པར་འགྱུར།།
ཞེས་གསུངས་པས་བསྟན་ལ། འཇིགས་བྱེད་ཀྱི་སྐབས་འདིར་ཡང་། གསང་འདུས་
སོགས་གཞུང་གཞན་ནས་འབྱུང་བ་ལྟར། རྡོ་རྗེའི་ལུས་ལ་གནད་དུ་བསྣུན་པའི་གཙོ་
མའི་དག་པ་ལས། ཞལ་བརྒྱད་ཐུན་ཚོད་བརྒྱད་ཡིན་ཏེ། ཞལ་དགུ་ཐུན་ཚོད་སྤྱི་ཡིན་
ནོ༑ ༑ཞེས་གསུངས་པས། ཕྱི་ལ་སྦྱར་ན་ཉིན་མོ་ཐུན་ཚོད་བཞི། །མཚན་མོ་ཐུན་
ཚོད་བཞི། དེ་རྣམས་ཀྱི་གྱེས་གཞི་ཐུན་ཚོད་སྤྱི་དང་བཅས་དག་རྣམ་པར་དག་པ་དང་
ནང་ལ་སྦྱར་ན་སྙིང་ག་ཆོས་ཀྱི་འཁོར་ལོའི་རྩ་འདབ་བརྒྱད་ཀྱི་ནང་ནས་རྒྱུ་བའི་རླུང་རྣམས་
བའི་རླུང་སྟེ་རླུང་བརྒྱད་དང༌། དེ་རྣམས་གང་ལས་གྱེས་པའི་ཐུན་ཚོད་སྤྱིའི་རླུང་དེས་
དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་སྟོང་དབྱེར་མེད་ཀྱི་ཡེ་
ཤེས་དེ་ཉིད་ཀྱི་ལྡོག་ཆ་ནས་ཞལ་དགུའི་རྣམ་པར་ཤར་བ་ཡིན་པའི་ཚུལ་རྣམས་ཀྱིས་ཤེས་
པར་བྱ་བ་ཡིན་ནོ། །འོ་ན་སྐབས་འདིར་དམིགས་པ་ལ་རྩེ་གཅིག་ཏུ་སྒྲིལ་ཚུལ་ཇི་ལྟར་
ཡིན་ཞེ་ན། སྙིང་གའི་ཏིའི་ནང་དུ་ཐིག་ལེ་དཀར་དམར་གའུ་ཁ་སྦྱོར་གྱི་ནང་དུ་

 
ཡེ་ཤེས་སེམས་དཔའ་ཡབ་ཡུམ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུྃ
ཡིག་དཀར་པོ། མགོ་བོ། ཟླ་ཚེས། ཐིག་ལེ། ནཱ་ད་དང་བཅས་པ་དཀར་ཞིང་འོད་
འཚེར་བ་ཞིག་ལ་རང་གི་སེམས་ཞུགས་པ་བཞིན་དུ་བྱས་ཏེ་རྩེ་གཅིག་ཏུ་བསྒོམ་པས།
སེམས་གང་དུ་ཟིན་པ་དེར་རླུང་འདུ་བ་ཆོས་ཉིད་ཡིན་པས་སྙིང་གའི་དྷཱ་ཏིའི་ཐད་ཀྱི་མདུད་
པའི་སྟེང་འོག་གང་རིགས་ལ་རླུང་ཞུགས་གནས་ཐིམ་གསུམ་འབྱུང༌། ཞུགས་གནས་
ཀྱི་རྟགས་ནི་སྔར་དང་འདྲ། ཐིམ་པ་ལ་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་
འཆར་ཞིང་དེ་དག་ཅི་རིགས་པ་དང་མཉམ་དུ། ལྟེ་གསང་གི་གཏུམ་མོ་འབར་བའི་
རྐྱེན་གྱིས། སྤྱི་བོ་ནས་བྱང་སེམས་ཞུ་བ་རྟགས་ཀྱི་རྩེ་བའི་བར་དུ་ཕབས་པའི་ཡས་བབས་
ཀྱི་དགའ་བ་བཞི་དང་། དེ་ནས་བྱང་སེམས་སྤྱི་བོའི་བར་དུ་ལོག་པའི་མས་བརྟན་གྱི་
དགའ་བ་བཞི་རྣམས་འཆར་ཞིང་། སེམས་བདེ་བའི་ངོ་བོར་སྐྱེས་པ་དེས་བདེ་སྟོང་དབྱེར་
མེད་ལ་རྩེ་གཅིག་ཏུ་མཉམ་པར་འཇོག་པ་སོགས་སད་དུས་ཀྱི་བསྲེ་བ་སྐོར་གསུམ་གྱི་
ཉམས་ལེན་དང་། གཉིད་དུ་འགྲོ་ཁར་སྙིང་གའི་དམིགས་རྟེན་ལ་སེམས་གཏད་ནས་
བསྒོམ་པས་རླུང་ཞུགས་གནས་ཐིམ་གསུམ་གྱིས་དྲངས་པའི་སྟོང་བཞི་དགའ་བཞིའི་ངོ་
བོར་སྐྱེས་བའི་ཚེ། སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པའི་གཉིད་དུས་ཀྱི་
ཆོས་སྐུ་དང་བསྲེ་བ་དང༌། རླུང་གཡོས་ཏེ་རྨི་ལམ་ཤར་བ་ན། རྨི་ལམ་གྱི་ལུས་ཕུང་
པོ་རྙིང་པ་ལས་གོ་ས་ལོགས་སུ་བྱེ་བའི་ཡིད་ངོར་ལོངས་སྐུར་ལངས་པའི་རྨི་ལམ་ལོངས་
སྐུ་དང་བསྲེ་བ་དང་། གཉིད་སད་པར་ཕྱོགས་ཚེ་ཕུང་པོ་རྙིང་པ་སྤྲུལ་སྐུར་བལྟས་པའི་
སྒོ་ནས་ཡེ་ཤེས་སེམས་དཔའི་ཚུལ་གྱིས་ཞུགས་ཏེ། གཉིད་སད་ལུགས་ཁྱད་པར་དུ་
འཕགས་པ་བྱས་ནས། སད་པ་སྤྲུལ་སྐུར་བསྲེ་བའི་ཉམས་ལེན་རྣམས་བྱའོ། །དེ་འདྲ་
བའི་རྣལ་འབྱོར་པ་དེ་སེམས་དབེན་སོགས་ལམ་གོང་མའི་རྟོགས་པ་མ་ཐོབ་པར་ལས་

 
བྱ་སྟེ། རང་ཉིད་འཆི་བར་ཐག་ཆོད་པ་ནས། ནོར་ལོངས་སྤྱོད་ཐམས་ཅད་དགེ་ཕྱོགས་
སུ་བཏང་། འཁོར་གཡོག་ཉེ་འབྲེལ་ཐམས་ཅད་ལ་འདི་རྣམས་སྐྱེ་བ་སྔ་མ་ནས་འགྲོགས་
ནས་འོངས་པ་ནི་མིན། སྐྱེ་བ་སྔོན་མའི་ཉེ་འབྲེལ་ལོངས་སྤྱོད་སོགས་འདི་འདྲ་བ་ལས་
ལྷག་པ་ཡོད་དེ་ཐམས་ཅད་བཞག་ནས་བདག་རང་གཅིག་པུར་ཡོང་དགོས་བྱུང་། དེར་
བདག་གཅིག་པུར་མ་ཟད་སེམས་ཅན་ཐམས་ཅད་དེ་འདྲ་བ་ཤ་སྟག་ཡིན་པས་ཉེ་འབྲེལ་
འཁོར་གཡོག་འདི་ཐམས་ཅད་སོ་སོར་དབང་མེད་དུ་གྱེས་དགོས་པ་ཤ་སྟག་ཡིན། འདི་
རྣམས་ལ་ཆགས་ཞེན་བྱེད་པ་དོན་མེད་སྙམ་པ་བྱས་ནས། ཚེ་འདི་སྣང་གི་ཕྱོགས་ལ་
ཞེན་པ་མེད་པར་བྱས། འདི་ལྟ་བུའི་རང་དབང་མེད་པར་སྐྱེ་རྒ་ན་འཆི་སོགས་ཀྱི་སྡུག་
བསྔལ་མྱོང་བ་ཐམས་ཅད་ཡུལ་སྟེང་ནས་གྲུབ་པ་མེད་པ་ལ་ཡུལ་སྟེང་ནས་གྲུབ་པར་བཟུང་
ནས་ཞེན་ཆགས་བྱས་པ་འདིས་ལན་པར་འདུག་པས་གཉིས་སྣང་རགས་པ་འགགས་པའི་
འོད་གསལ་དང་བཅས་པ་ཤར་བ་ན། བདེ་སྟོང་གཉིས་སུ་མེད་པའི་ཆོས་སྐུའི་ངང་དུ་
བསྲེ་བར་བྱའོ་སྙམ་པའི་འདུན་པ་དྲག་པོ་ཞིག་བཏང་ནས། གསང་སྔགས་ཀྱི་དམ་ཚིག་
དང་འགལ་བའི་ཉེས་པ་རྣམས་ལ་འགྱོད་པ་དྲག་པོ་སྐྱེས་ཏེ། བླ་མེད་ཀྱི་དབང་མཚན་
ཉིད་ཚང་བ་གཞན་ལ་ཞུ་བ་འམ་རང་གིས་བདག་འཇུག་བླངས་པའི་སྔགས་ཀྱི་སྡོམ་ལྡན་
དུ་བྱས་ཏེ་བླ་མའི་རྣལ་འབྱོར་བསྒོམ་ནས། འཆི་བ་འོད་གསལ་ཆོས་ཀྱི་སྐུ་དང་བསྲེ་
ནུས་པར་བྱིན་གྱིས་བརླབ་ཏུ་གསོལ། བར་དོ་ལོངས་སྐུ་དང་བསྲེ་ནུས་པར་བྱིན་གྱིས་
བརླབ་ཏུ་གསོལ། སྐྱེ་བ་སྤྲུལ་སྐུ་དང་བསྲེ་ནུས་པར་བྱིན་གྱིས་བརླབ་ཏུ་གསོལ། ཞེས་
སྙིང་ཐག་པ་ནས་གསོལ་བ་བཏབ། རང་ཡི་དམ་གང་ཡིན་གྱི་ང་རྒྱལ་བརྟན་པོ་དང་།
གསལ་སྣང་བསྐྱེད་དེ་འབྱུང་བ་ཐིམ་རིམ་གྱི་སྨིག་རྒྱུ་ནས་འོད་གསལ་གྱི་བར་ཤར་བ་རྣམས་
ངོ་ཤེས་པར་བྱེད་ཅིང་བདེ་སྟོང་ལ་རྩེ་གཅིག་ཏུ་མཉམ་པར་འཇོག་པར་བྱེད་པ་ཡིན་ནོ།།

 
ཁྱད་པར་དུ་སྣང་མཆེད་ཐོབ་གསུམ་འོད་གསལ་དང་བཅས་པ་ཤར་བ་ན། སྟོང་ཉིད་
ཀྱི་ལྟ་བ་རྣམ་དག་གི་སྟེང་དུ་བཞག་ནས་ཆོས་སྐུའི་ངོ་བོར་སོང་སྙམ་པའི་འཛིན་སྟངས་
དྲག་པོ་བྱས་ནས་རྩེ་གཅིག་ཏུ་འཇོག་པ་ནི། འཆི་བ་ཆོས་སྐུ་དང་བསྲེ་ཚུལ་ཡིན་ནོ།།
འདི་ལྟ་བུའི་ཆོས་སྐུ་དང་བསྲེ་མཁན་གྱི་རྣལ་འབྱོར་པ་ནི། སྔར་ནས་སྙིང་གའི་རྩ་མདུད་
ལྷག་མ་མ་ལུས་པར་གྲོལ་ནས་སྤྱོད་པ་བྱེད་པ་མ་གྲུབ་པ་གཅིག་དང་། སེམས་དབེན་
གྱི་རྟོགས་པ་མ་ཐོབ་པར། ངག་དབེན་མན་ཆད་ཀྱི་སད་དུས་སུ་རླུང་དབུ་མར་ཞུགས་
གནས་ཐིམ་གསུམ་བྱས་པའི་རྟགས་རྣམས་རྫོགས་པ་ནས། ལུས་དབེན་ཐོག་མར་གྲུབ་
པ་ཡན་ཆད་དང་། འཆི་བའི་སྔོན་དུ་རླུང་དབུ་མར་གཏན་ནས་འཇུག་མ་ཐུབ་ཀྱང༌། རླུང་
དབུ་མར་འཇུག་པའི་མན་ངག་ལ་མཁས་ཤིང་། ཡིད་ལ་ཡང་ཡང་བཅགས་ནས། ཤར་
བསྒོམ་གྱི་ཚུལ་དུ་ཉམས་སུ་ལེན་པའི་གང་ཟག་གསུམ་ཡོད། གསུམ་པོ་དེས་བར་
དོ་ལོངས་སྐུར་ལྡང་བའི་ཚུལ་ཡང་མི་འདྲ་བ་གསུམ་འབྱུང་སྟེ། གང་ཟག་དང་པོ་དེས་
འཆི་བའི་འོད་གསལ་སེམས་དབེན་དཔེའི་འོད་གསལ་མཐར་ཐུག་ཏུ་བསྐྱེད་པའི་འོད་
གསལ་དེ་ལས་ལྡང་བ་ན། ཤིན་ཏུ་ཕྲ་བའི་རླུང་སེམས་དེ་ཐ་མལ་པ་ལ་བར་དོ་འབྱུང་
བའི་དོད་ལ། ལམ་དུས་ཀྱི་རྡོ་རྗེ་འཆང་གི་སྐུར་ལངས་ནས་དེའི་རྒྱུན་ལས་འཚང་རྒྱ་
བ་ཡིན་ནོ། །གང་ཟག་གཉིས་པ་དེས་འཆི་བའི་འོད་གསལ་རླུང་སྟོབས་ཀྱིས་ཟིན་པའི་
དབང་གིས། འོད་གསལ་དེ་བདེ་སྟོང་གི་ཏིང་འཛིན་ཁྱད་པར་ཅན་གྱི་ངོ་བོར་སྐྱེས་ནས།
དེ་ལས་ལྡང་བ་ན་ཤིན་ཏུ་ཕྲ་བའི་རླུང་སེམས་དངོས་གནས་ལ་རྡོ་རྗེ་འཆང་གི་སྐུར་མ་གྲུབ་
ཀྱང་། ཡིད་ངོར་རྡོ་རྗེ་འཆང་གི་སྐུའི་རྣམ་པར་ལྡང་ནུས་པ་དེ་འབྱུང་ངོ༌། །གང་ཟག་
གསུམ་པས་འཆི་བའི་འོད་གསལ་གྱི་ཚེ། སྟོང་ཉིད་ཀྱི་ལྟ་བ་རྣམ་དག་ལ་འཇོག་ནུས་
ཀྱང་། དེ་ལས་ལྡང་བ་ན་རྡོ་རྗེ་འཆང་གི་སྐུར་ཡིད་ངོར་ལྡང་མ་ནུས་པར་བར་དོ་རང་
ག་བའི་ལུས་གྲུབ་ནས་བར་དོ་ལ་བར་དོ་ཡིན་པར་ངོ་ཤེས་ནས། བར་དོའི་ལུས་རྡོ་རྗེ་

 
འཆང་གི་སྐུར་བསྒོམ་པ་ཡིན་ལ། དེ་དག་ནི་གང་ཟག་དེ་རྣམས་ཀྱི་བར་དོ་ལོངས་སྐུ་
དང་བསྲེ་ཚུལ་ཡིན་ཞིང་། དེ་ནས་ཡིད་ངོར་རྡོ་རྗེ་འཆང་གི་སྐུར་ལངས་པའི་གང་ཟག་
དེ་དང་། བར་དོ་ལ་བར་དོ་ཡིན་པར་ངོ་ཤེས་ནས། རྡོ་རྗེ་འཆང་གི་སྐུར་བསྒོམ་པ་
་རྗེ་འཆང་གི་རྣམ་པར་ཤར་བའི་ལྷར་བསྒོམས་ནས། སྐྱེ་གནས་སོགས་ཐམས་ཅད་ལ་
མའི་ཁམས་དཀར་དམར་མི་བསྐྱོད་པ་སོགས་སྤྲུལ་སྐུར་བསྒོམས་ཏེ་ཡེ་ཤེས་སེམས་
དཔའི་ཚུལ་གྱིས་ཞུགས་པར་མོས་ནས། སྐྱེ་གནས་སུ་ཞུགས་པའི་བར་དོ་ཤི་བའི་སྣང་
མཆེད་ཐོབ་གསུམ་འོད་གསལ་དང་བཅས་པ་ཤར་བ་ན་ཆོས་སྐུ་དང་བསྲེ་ཞིང་། དེ་ལས་
ལུགས་ལྡོག་གི་སྣང་མཆེད་ཐོབ་གསུམ་དང་བཅས་པ་འཆར་བར་རྩོམ་པ་ན་མངལ་དུ་
ཞུགས་ཟིན་པ་ཡིན་པས། དེའི་ཚེ་ཡི་དམ་གང་ཡིན་གྱི་སྤྲུལ་སྐུའི་རྣམ་པར་ལངས་
ཏེ་ལྷའི་ང་རྒྱལ་གྱིས་གནས་པ་ནི་སྐྱེ་བ་སྤྲུལ་སྐུར་བསྲེ་བ་ཞེས་བྱའོ། །ཚེ་འདིར་རླུང་
དབུ་མར་བཅུག་ནས་ཆོས་སྐུ་དང་། ཡིད་ངོར་རྡོ་རྗེ་འཆང་གི་སྐུར་ལངས་ཏེ་བར་དོ་
དང་བསྲེ་ནུས་པའི་གང་ཟག་གིས། རང་འདོད་ན་མཁའ་སྤྱོད་ལ་སོགས་པའི་གནས་
སུ་ཡང་འཕོ་བར་ནུས་ལ། མིའི་སྐྱེ་གནས་སུ་འདུག་ན་ཡང་སྔགས་ལ་སྤྱོད་པའི་རྟེན་
པར་ཉམས་ཆག་བྱུང་བ་རྣམས་སོར་ཆུད་དེ། བླ་མའི་མན་ངག་གི་སྒོ་ནས་འདུན་པས་
བསྲེ་བའི་གང་ཟག་དེས་སྔར་བཞིན་འདུན་སྟོབས་ཀྱིས་བསྲེ་བ་བྱས་པས་དེ་ཡང་སྔགས་
སྒྲུབ་པའི་རྟེན་དུ་སྐྱེས་ཏེ་དགེ་བའི་བཤེས་གཉེན་དང་ཕྲད་ནས་སྔགས་ཀྱི་གདམས་ངག་

 
ཕྱིན་ཅི་མ་ལོག་པ་ཐོབ་སྟེ་རྟོགས་པ་ཁྱད་པར་ཅན་སྐྱེས་ནས་ངན་སོང་དུ་སྐྱེ་མི་སྲིད་པར་
སྐྱེ་བ་ཐམས་ཅད་དུ་སྔགས་སྒྲུབ་པའི་རྟེན་འབའ་ཞིག་ཏུ་སྐྱེ་ལ། དེ་ཡང་རྟོགས་པ་གོང་
འཕེལ་དུ་གྱུར་པའི་སྒོ་ནས་མྱུར་དུ་འཚང་རྒྱ་བར་གདོན་མི་ཟའོ། །འོ་ན་འདི་ལྟ་བུའི་
བསྲེ་བ་རྣམས་དུས་ཇི་ཙམ་ནས་བྱེད་པ་ཡིན་ཞེ་ན། སྲོག་རྩོལ་གྱིས་རོ་རྐྱང་གི་རླུང་ཞུགས་
གནས་ཐིམ་གསུམ་བྱས་པ་ལས་བྱུང་བའི་འོད་གསལ་གྱི་རྟོགས་པ་འདྲེན་ནུས་པའི་མཚམས་
ནས་བྱེད་དགོས་ཤིང༌། རླུང་ཞུགས་གནས་ཐིམ་གསུམ་བྱེད་མ་ནུས་པ་རྣམས་ཀྱིས་གཉིད་
ཀྱི་འོད་གསལ་དང་། རྨི་ལམ་འདུན་སྟོབས་ཀྱིས་འཛིན་ནུས་ན་དེའི་སྟེང་ནས་བྱ་དགོས།
དེ་ཡང་ཚེ་འདིར་འཚང་རྒྱ་བའི་གང་ཟག་གིས་སད་དུས་ཀྱི་བསྲེ་བ་རྣམས་དང་། གཉིད་
ཀྱི་དུས་བསྲེ་བ་རྣམས་བྱེད། བར་དོར་སངས་རྒྱ་བའི་གང་ཟག་གིས། སད་དུས་ཀྱི་
བསྲེ་བ་སྐོར་གསུམ་དང་། གཉིད་དུས་ཀྱི་བསྲེ་བ་སྐོར་གསུམ་གྱི་སྟེང་དུ། འཆི་བ་
འོད་གསལ་དང་བསྲེ་བའི་གདམས་ངག་རྣམས་བྱེད། སྐྱེ་བ་བརྒྱུད་ནས་སངས་རྒྱ་བའི་
གང་ཟག་གིས། བསྲེ་བ་སྐོར་དགུ་ཀ་ལ་སློབ་དགོས་པ་ཡིན་ནོ། །བསྲེ་བ་དེ་ལ་ཕྱེ་
ན༑ སད་དུས་སུ་གསུམ། གཉིད་དུས་སུ་གསུམ། འཆི་དུས་སུ་གསུམ་དང་དགུ་
ཡོད། བསྡུ་ན་ཆོས་སྐུ་དང་བསྲེ་བ། ལོངས་སྐུ་དང་བསྲེ་བ། སྤྲུལ་སྐུ་དང་བསྲེ་བ་
གསུམ་གྱི་ནང་དུ་འདུས་པ་ཡིན། ཤིན་ཏུ་སྤྲོས་མེད་ལ་གནས་པའི་རྣལ་འབྱོར་པ་འགའ་
ཞིག་གིས། འོད་གསལ་འཛིན་རེས་ཀྱི་གཉིད་ཀྱི་འོད་གསལ་བསྒོམ། འོད་གསལ་
ལས་ལྡང་རེས་ཀྱི་རྨི་ལམ་གྱི་སྒྲ་ལུས་སུ་ལྡང་བ་མ་གཏོགས། སད་དུས་ཀྱི་འོད་གསལ་
སོགས་ཟུར་པ་གཞན་མི་བསྒོམ་པར་བཤད་དོ། །དེས་ནི་སྙིང་གའི་སྣ་རྩེར་སྔགས་ཀྱིས་
ཐིག་ལེ་བསྒོམ་ཚུལ་དེ་སོང༌། ཞར་བྱུང་བུམ་པ་ཅན་བསྒོམ་ན། བུམ་པ་ཅན་ལ་མང་
དུ་འདུག་ཀྱང་སྙིང་གར་སྲོག་ཐུར་བསྲེ་བའི་བུམ་པ་ཅན་གཙོ་བོ་ཡིན་པས། དེའི་བསྒོམ་
ཚུལ་ནི། རང་ཉིད་གོང་ལྟར་རྡོ་རྗེ་འཇིགས་བྱེད་ཡབ་ཡུམ་དུ་གསལ་བའི་རྩ་གསུམ་

 
འཁོར་ལོ་བཞི་དང་བཅས་པ་གསལ་བཏབ། སྙིང་གའི་དམིགས་རྟེན་ལ་སེམས་ཞུགས་
པ་བཞིན་དུ་བྱས་ནས་བཟུང་སྟེ། དྷཱ ཏིའི་ཡར་སྣ་ནས་སྟེང་རླུང་སྲོག་འཛིན་དཀར་
པོ་སྤོས་རེང་གི་དུད་པ་བཞིན་དུ་དྷཱ་ཏིའི་ནང་ནས་བྱུང་སྟེ། མཆིལ་མ་སྒྲ་མེད་གཅིག་
མིད་པ་དང་མཉམ་དུ། སྙིང་གའི་ཧཱུཾ་ཡིག་གི་མགོ་བོ་ནས་མར་ཐིམ། དྷཱ ཏཱིའི་མར་
སྣ་ནས་འོག་རླུང་ཐུར་སེལ་སེར་པོ་ཡར་དྲངས་སྙིང་གའི་ཧཱུཾ་ཡིག་གི་ཞབས་ཀྱུ་ནས་ཡར་
ཞུགས་ཏེ་སྟེང་འོག་གི་རླུང་གཉིས་ཁ་སྦྱོར་དུ་འཛིན་པ་ཡིན། དེ་ལ་བུམ་པ་ཅན་རབ་
བརྒྱ་རྩ་བརྒྱད། འབྲིང་བདུན་ཅུ་དོན་གཉིས། ཐ་མ་སུམ་ཅུ་སོ་གཉིས་སོགས་བསྒོམ་
པར་བཤད་ཀྱང་རླུང་ལས་རུང་དུ་མ་གྱུར་གྱི་བར་དུ་དམིགས་པ་དལ་བུ་དལ་བུས་བྱས་
ནས། སྦྱོར་བ་འཇམ་པོ་མ་བྱས་ན་སྲོག་རླུང་སྟོད་འཚང་སོགས་སུ་འགྱུར་བས། བསྒོམ་
ཚུལ་གྱི་གནད་ལ་མཁས་པར་བྱས་ནས། རླུང་མི་ཐུབ་པ་ན་དྷཱ་ཏིའི་ནང་ནས་ཡར་སོང་
བར་མོས་ཏེ། ཁ་ནས་ཡེ་མ་ཤོར་བར་སྣ་བུག་ནས་སངས་ཏེ་གཏོང་། རླུང་མཉེན་
དུ་སོང་ནས་རྒྱུན་ཇེ་རིང་ཇེ་རིང་དུ་གཏོང་ཞིང་། སྦྱོར་བ་ཡང་ཅུང་ཟད་དྲག་ཏུ་བཏང་
བའི་སྒོ་ནས་བསྒོམ་དགོས་སོ། །རླུང་བུམ་པ་ཅན་བསྒོམ་པ་གང་ལས་བཤད་ན། རྣལ་
འབྱོར་བཞིའི་རིམ་པ་ལས་བཤད་ཅིང་། དེ་ཡང་གང་འདྲ་ཞིག་བཤད་ན། དགུག་པའི་
སྦྱོར་བས་དགུག་པར་བྱ། །རེངས་པའི་སྦྱོར་བས་མི་གཡོ་བ། །ཞི་བ་ཡི་ནི་ཞི་བ་ཉིད།།
ཅེས་གསུངས། དགུག་པའི་སྦྱོར་བ་ནི་རླུང་ནང་དུ་འཐེན་པ་དང༌། རེངས་པའི་སྦྱོར་
བ་མི་གཡོ་བ་ནི་རླུང་དམིགས་རྟེན་ཇི་ཙམ་ཐུབ་ཀྱི་བར་བཟུང་བ་དང༌། ཞི་བ་ཡིས་ནི་
ཞི་བ་ཉིད་ཅེས་པ། ཟུག་མི་བསྐྱེད་ཙམ་ནས་ཕྱིར་གཞིལ་ཏེ་ཕྱིར་འབུད་པར་བྱེད། དེ་
ལྟར་སྙིང་གར་སྲོག་ཐུར་བསྲེ་བའི་བུམ་པ་ཅན་བསྒོམ་པ་ལ་བརྟེན་ནས། རླུང་ཞུགས་
གནས་ཐིམ་གསུམ་འབྱུང་ཞིང་། དེ་ལ་བརྟེན་ནས་སད་དུས་ཀྱི་བསྲེ་བ་སྐོར་གསུམ།
གཉིད་དུས་ཀྱི་བསྲེ་བ་སྐོར་གསུམ། འཆི་དུས་ཀྱི་བསྲེ་བ་སྐོར་གསུམ་རྣམས་ཀྱང་གོང་

 
དུ་བཤད་པ་བཞིན་བྱའོ། །ས་བཅད་གཉིས་པ། གདོང་གི་སྣ་རྩེར་འོད་ཀྱི་ཐིག་ལེའི་
སྲོག་རྩོལ་བསྒོམ་ཚུལ་ནི། རླུང་གི་དེ་ཉིད་བཤད་པ། སྔགས་ཀྱི་དེ་ཉིད་བཤད་པ།
རླུང་སྔགས་དབྱེར་མི་ཕྱེད་པའི་རྡོ་རྗེའི་བཟླས་པ་ལ་སློབ་པའི་ཚུལ་དང་གསུམ་མོ། །དང་
པོ་ལ། རླུང་གི་དེ་ཉིད་ཤེས་པའི་ཕན་ཡོན་དང་མ་ཤེས་པའི་ཉེས་དམིགས། རླུང་གི་
རབ་དབྱེ། ཕྱེ་བ་སོ་སོའི་དོན། རླུང་རྣམས་ཇི་ལྟར་འཕོ་བའི་ཚུལ། རླུང་རྣམས་ཀྱི་
བྱེད་ལས། དེ་ལ་བརྟེན་ནས་ཉམས་ལེན་གྱི་གནད་ཤེས་པའི་ཚུལ་དང་དྲུག དང་པོ།
རླུང་གི་དེ་ཉིད་ཤེས་པའི་ཕན་ཡོན་ནི། རྣལ་འབྱོར་པས་རླུང་མི་ཤིགས་པའི་ཐིག་ལེར་
བསྡུས་ཏེ་བསྒོམ་ན། འོད་གསལ་བདེ་བ་ཆེན་པོའི་ཡེ་ཤེས་སྒྲ་མའི་སྐུ་དང་བཅས་པ་
འགྲུབ་ནས། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་ཕན་ཡོན་ཡོད་དེ། རྡོ་
རྗེ་ཕྲེང་བ་ལས། དེ་ནས་རླུང་གི་དེ་ཉིད་མཆོག །དོན་དམ་པར་ནི་བཤད་ཀྱིས་ཉོན།།
རྣལ་འབྱོར་པས་ནི་རླུང་བསྒོམ་ན། མྱུར་དུ་དངོས་གྲུབ་ཐོབ་པར་འགྱུར། །ཞེས་གསུངས་
པའི་ཕྱིར། གང་ཟག་གང་གིས་རླུང་གི་དེ་ཉིད་མི་ཤེས་པ་དང་། གལ་ཏེ་ཤེས་ཀྱང་
རླུང་སྙིང་གའི་དབུ་མར་འཇུག་པའི་ཐབས་སྲོག་རྩོལ་གྱི་མན་ངག་མི་བསྒོམ་ན། དེ་
ནི་འཁོར་བར་ལས་ཉོན་གྱིས་སྐྱེས་ཏེ་འཁོར་བའི་སྡུག་བསྔལ་སྣ་ཚོགས་ཀྱིས་ཉེ་བར་
འཚེ་བའི་སྲིན་བུ་ལྟ་བུར་འགྱུར་ཏེ། སྡོམ་འབྱུང་ལས། རླུང་གི་རྣལ་འབྱོར་མི་ཤེས་
ངང༌། །གང་ཞིག་ཤེས་ཀྱང་མི་བསྒོམ་པ། །དེ་ནི་སྡུག་བསྔལ་སྣ་ཚོགས་ཀྱིས། །ཉེར་
འཚེ་འཁོར་བའི་སྲིན་བུར་འགྱུར། །ཞེས་གསུངས། གཉིས་པ་ནི། འོ་ན་རླུང་གི་
དེ་ཉིད་ཤེས་དགོས་ན། དེ་ལ་དབྱེ་བ་དུ་ཡོད་ཅེ་ན། རྡོ་རྗེ་སྒོ་ཞེས་བྱ་བའི་རྒྱུད་ལས་
བཤད་པའི་ཚུལ་ནི། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད།
རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བ་སྟེ་
རླུང་བཅུར་གསུངས་ལ། བཤད་རྒྱུད་རྡོ་རྗེ་ཕྲེང་བ་དང་། དགོངས་པ་ལུང་སྟོན་ལས་
་

 
ནི༑ ཀླུ་དང་། རུས་སྦལ་དང་། རྩངས་པ་དང༌། ལྷ་སྦྱིན་དང་། གཞུ་ལས་རྒྱལ་
ཞེས་བཤད་དེ། རྡོ་རྗེ་ཕྲེང་བ་ལས། སྲོག་དང་ཐུར་སེལ་གྱེན་རྒྱུ་དང༌། །ཁྱབ་དང་
མཉམ་གནས་ཞེས་བྱ་དང༌། །ཀླུ་དང་རུས་སྦལ་རྩོངས་པ་དང་༌། །ལྷ་སྦྱིན་དང་ནི་གཞུ་
ལས་རྒྱལ། །ཞེས་གསུངས་སོ། །རླུང་སྔ་མ་ལ་རྩ་བའི་རླུང་དང་། ཕྱི་མ་ལ་ཡན་
ལག་གི་རླུང་གི་ཐ་སྙད་སློབ་དཔོན་སྒྲ་དབྱངས་བཅུ་གཅིག་པས་བཞེད་པ་ལྟར། བོད་
ཀྱི་མཁས་པ་རྣམས་ཀྱང་བཞེད་པ་ཡིན་ནོ། །འོ་ན་བཤད་རྒྱུད་རྡོ་རྗེ་ཕྲེང་བ་ལས་བཏང་
བཟུང་ལ་སོགས་པའི་རླུང་བརྒྱ་རྩ་བརྒྱད་གསུངས་པ་རྣམས་གོང་དུ་བཤད་པའི་རླུང་བཅུ་
པོ་དེའི་ནང་དུ་འདུས་སམ་མ་འདུས་ཤེ་ན། བཅུ་པོ་དེའི་ནང་དུ་འདུས་པ་ཡིན་ཏེ། ཉིན་
རྟོག་བསྐྱེད་པའི་རླུང་གི་ལྡོག་ཆ་ནས་ཉིན་ཕྱེད་ནས་མཚན་ཕྱེད་ཀྱི་བར་ལྔ་བཅུ་རྩ་བཞི།
མཚན་ཕྱེད་ནས་ཉིན་ཕྱེད་ཀྱི་བར་ལྔ་བཅུ་རྩ་བཞི་སྟེ། དེ་ཉིད་བསྡོམ་པས་བརྒྱ་རྩ་བརྒྱད་
དུ་འཇོག་པ་ཡིན་ནོ། །གསུམ་པ་རྩ་བའི་རླུང་གི་དོན་བཤད་པ། ཡན་ལག་གི་རླུང་
གི་དོན་བཤད་པ། ཐུན་མོང་གི་དོན་བཤད་པའོ། །དང་པོ་ལ། རྩ་བའི་རླུང་ལྔ་པོ་དེའི་
གནས་གང་ཡིན་དང་མགོན་པོ་གང་གི་རླུང་ཡིན་བཤད་པ་ནི། སྲོག་འཛིན་གྱི་རླུང་སྙིང་
གར་གནས་ཤིང་མི་བསྐྱོད་པའི་རླུང་ཡིན། ཐུར་སེལ་གྱི་རླུང་ནི་འདོམས་ན་གནས་ཤིང་
རིན་འབྱུང་གི་རླུང་ཡིན། གྱེན་རྒྱུའི་རླུང་ནི་ལྐོག་མ་སྟེ་མགྲིན་པར་གནས་ཤིང་འོད་
དཔག་མེད་ཀྱི་རླུང་ཡིན། མཉམ་གནས་ལྟེ་བའི་པདྨར་གནས་ཤིང་དོན་གྲུབ་མགོན་
པོའི་རླུང་ཡིན། ཁྱབ་བྱེད་ནི་ཡན་ལག་ཐམས་ཅད་ལ་གནས་ཤིང་རྣམ་པར་སྣང་མཛད་
ཀྱི་རླུང་ཡིན་ཏེ། རྡོ་རྗེ་ཕྲེང་བ་ལས། སྲོག་གི་རླུང་ནི་སྙིང་གར་གནས། །མི་བསྐྱོད་
བྱེ་བྲག་རིགས་ལས་སྐྱེས། །འདོམས་ན་གནས་པའི་ཐུར་སེལ་ནི། །རིན་ཆེན་འབྱུང་
ལྡན་བྱེ་བྲག་སྐྱེས། །སྟེང་དུ་རྒྱུ་བ་ལྐོག་མར་གནས། །འོད་དཔག་མེད་ཀྱི་རང་བཞིན་

 
ནོ༑ ༑མཉམ་གནས་ལྟེ་བའི་པདྨར་གནས། །དོན་ཡོད་གྲུབ་པའི་རང་བཞིན་ནོ། །ཁྱབ་
བྱེད་ཚིགས་རྣམས་ཀུན་ལ་གནས། །རྣམ་པར་སྣང་མཛད་ངོ་བོའོ། །ཞེས་སོ། །འོ་
ན་གོང་གི་རླུང་ལྔ་པོ་དེ་གནས་གང་དུ་རྒྱུ་བ་དང་། འབྱུང་བ་ལྔ་གང་གི་རླུང་ཡིན་པ་
དང་། དེའི་རང་དབང་བའི་ཁ་དོག་ཇི་ལྟར་ཡིན་ཞེ་ན། རླུང་ལྔ་པོ་དེ་ལུས་ཀྱི་སྟོད་
དུ་རྒྱུ་ཞིང་སྟེང་གི་སྣ་བུག་ནས་རྒྱུ་བ་ནི། དེ་ཡང་གྱེན་རྒྱུས་གཙོ་བྱས་ནས་རྒྱུ་བའི་ཚེ་
སྣ་བུག་གཡས་རྐྱང་ནས། མཉམ་གནས་ཀྱིས་གཙོ་བྱས་ནས་རྒྱུ་བའི་ཚེ་སྣ་བུག་གཡོན་
རྐྱང་དང་། ཐུར་སེལ་གྱིས་གཙོ་བྱས་ནས་རྒྱུ་བའི་ཚེ་སྣ་བུག་གཉིས་ཀ་ནས་དྲག་ཏུ་
རྒྱུ་བ་དང་། སྲོག་འཛིན་གྱིས་གཙོ་བྱས་ནས་རྒྱུ་བའི་ཚེ་ནི་སྣ་བུག་གཉིས་ཀ་ནས་དལ་
བར་རྒྱུ་བ་ཡིན་ཏེ། རྡོ་རྗེ་ཕྲེང་བ་ལས། སངས་རྒྱས་ལྔ་ཡི་རིགས་གནས་པ། །སྣ་
ཡི་བུ་ག་ལས་བྱུང་ཞིང་། །རླུང་ལྔ་སྟེང་དུ་ཡང་དག་རྒྱུ། །ལུས་ལ་སྤྱོད་པ་རྟག་ཏུ་
འགྱུར། །ཀུན་རྫོབ་སྣར་ནི་རྒྱུ་བ་ཡི། །སྒོ་དེ་ལས་ནི་རྣམ་པར་འབྱུང༌། །གཡོན་
དང་གཡས་དང་གཉིས་ཀ་དང༌། །དལ་བར་རྒྱུ་དང་རྣམ་པ་བཞི། །ཞེས་སོ། །དེས་
ན་གཡས་རྐྱང་ནས་རྒྱུ་བའི་རླུང་དེ་མེ་ཁམས་ཀྱི་རླུང་དང༌། རང་དབང་བའི་ཁ་དོག་
དམར་པོ་དང་། མགོན་པོ་ལྔའི་ནང་ནས། པདྨ་མགོན་པོ་འམ་འོད་དཔག་མེད་ཀྱི་
རླུང་ཡིན། གཡོན་རྐྱང་ནས་རྒྱུ་བའི་རླུང་དེ། འབྱུང་བ་རླུང་གི་ཁམས་དང་། ཁ་
དོག་ལྗང་སེར་ལས་ཀྱི་མགོན་པོའི་རླུང་ཡིན། སྣ་བུག་གཉིས་ཀ་ནས་དྲག་ཏུ་རྒྱུ་བའི་
རླུང་དེ། འབྱུང་བ་སའི་ཁམས། ཁ་དོག་གསེར་ལྟ་བུ། རིན་ཆེན་མགོན་པོའི་རླུང་
ཡིན། སྣ་བུག་གཉིས་ཀ་ནས་དལ་བར་མཉམ་རྒྱུ་བྱེད་པའི་རླུང་དེ། འབྱུང་བ་ལྔའི་
ནང་ནས་ཆུ་རླུང་དང༌། རང་དབང་བའི་ཁ་དོག་དཀར་པོ། མི་བསྐྱོད་མགོན་པོའི་རླུང་
ཡིན་པར་བསྟན་ཏེ། རྡོ་རྗེ་ཕྲེང་བ་ལས། གཡས་པ་ནས་ནི་འབྱུང་བའི་ཁམས། །མེ་
ཡི་དཀྱིལ་འཁོར་ཉིད་ཡིན་ཏེ། །ཁ་དོག་དམར་པོ་བཟང་པོ་འདི། །པདྨ་མགོན་པོའི་

 
རྒྱུ་བའོ། །གཡོན་པ་ནས་ནི་འབྱུང་བའི་ཁམས། །རླུང་གི་དཀྱིལ་འཁོར་ལ་བརྟེན་
པ༑ ༑ལྗང་སེར་དག་ཏུ་སྣང་བ་སྟེ། །ལས་ཀྱི་མགོན་པོའི་རྒྱུ་བའོ། །གཉིས་ཀ་ནས་
ནི་འབྱུང་བའི་ཁམས། །གསེར་གྱི་མདོག་ཏུ་སྣང་བ་སྟེ། །དབང་ཆེན་གྱི་ནི་དཀྱིལ་
འཁོར་ཉིད། །རིན་ཆེན་མགོན་པོའི་རྒྱུ་བའོ། །དལ་ཞིང་རྒྱུ་བ་མེད་པའི་ཁམས། །དག་
པའི་ཤེལ་ལྟར་སྣང་བ་ནི། །འདི་ནི་ཆུ་ཡི་དཀྱིལ་འཁོར་ཏེ། །རྡོ་རྗེ་མགོན་པོའི་རྒྱུ་
བའོ། །ཞེས་སོ། །ཁྱབ་བྱེད་ཀྱི་རླུང་ནི་འབྱུང་བ་ལྔའི་ནང་ནས་ནམ་མཁའི་ཁམས་
དང་། རང་དབང་བའི་ཁ་དོག་སྔོ་སངས་དང༌། རྣམ་སྣང་མགོན་པོའི་རླུང་ཡིན་ཞིང་།
གཞི་དུས་ལ་འཆི་བའི་ཚེ་མ་གཏོགས་སྣ་བུག་ནས་མི་འབྱུང་སྟེ། རྡོ་རྗེ་ཕྲེང་བ་ལས།
ཁམས་ཀུན་ལས་ནི་ཡང་དག་འབྱུང༌། །རྟེན་དང་བརྟེན་པའི་གཟུང་བ་ནི། །རྣམ་པར་
སྣང་མཛད་རང་བཞིན་ཏེ། །འཆི་བའི་མཐར་ནི་འབྱུང་བར་འགྱུར། །དཀྱིལ་འཁོར་
བཞི་པོ་འདི་དག་ནི། །མཉམ་པར་གཞག་པས་རྟག་ཏུ་ཟློས། །ཞེས་གསུངས་པ་ལྟར་
ཤེས་པར་བྱའོ། །དེ་རྣམས་ཡེ་ཤེས་ལྔ་གང་གི་རླུང་དུ་འཇོག་ན། སྲོག་འཛིན། ཐུར་
སེལ། གྱེན་རྒྱུ། མཉམ་གནས། ཁྱབ་བྱེད་རྣམས་རིམ་པ་བཞིན་དུ། ཆོས་ཀྱི་
དབྱིངས་ཀྱི་ཡེ་ཤེས། མཉམ་ཉིད་ཡེ་ཤེས། སོར་རྟོག་ཡེ་ཤེས། བྱ་གྲུབ་ཡེ་ཤེས།
མེ་ལོང་ལྟ་བུའི་ཡེ་ཤེས་རྣམས་སུ་འཇོག་པ་ཡིན་ཏེ། དེ་ཡང་རྡོ་རྗེ་སྙིང་པོ་རྒྱན་གྱི་རྒྱུད་
ལས། སྙིང་གའི་དབུས་ན་མི་ཤིགས་པ། །གསལ་ཞིང་མར་མེ་དག་དང་མཚུངས།།
མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པ་ཡིན། །ཞེས་གསུངས་པ་ལྟར།
སྙིང་གའི་རྩ་འཁོར་གྱི་དབུས་ཀྱི་དྷཱུ་ཏཱིའི་ནང་དུ་གནས་པའི་སྲོག་འཛིན་ཤིན་ཏུ་ཕྲ་མོ་
དེ་ལས་རླུང་གཞན་རྣམས་དངོས་དང་བརྒྱུད་པའི་སྒོ་ནས་ཅི་རིགས་པར་བྱུང་བས། འདི་
ནི་རླུང་རྣམས་ཀྱི་གཙོ་བོའི་རྩ་བའི་གནས་ཡིན་ནོ། །སྲོག་འཛིན་ཕྲ་བ་དེ་ནི་སྣ་བུག་
ནས་འབྱུང་འཇུག་མི་བྱེད་ལ། སྣ་བུག་ནས་འབྱུང་འཇུག་བྱེད་པའི་སྲོག་འཛིན་རགས་

 
པ་ཡིན་ནོ། །འདི་ལ་རྗེ་ཆོས་སྐྱོང་རྒྱ་མཚོ་ནི་སྙིང་གའི་རྩ་འཁོར་གྱི་དབུས་སུ་སྲོག་
འཛིན་གྱི་འཁོར་དུ་རླུང་གསུམ་གནས་པ་བཞིན་དུ་རྩ་འཁོར་གཞན་རྣམས་སུའང་རང་
གི་རྩ་བའི་རླུང་རྣམས་གཙོ་བོ་དང་། གཞན་རྣམས་འཁོར་གྱི་ཚུལ་དུ་གནས་པ་ཡིན་
ནོ། །སྲོག་འཛིན་ལ་ཕྲ་རགས་གཉིས་ཡོད་པ་བཞིན་དུ། རླུང་གཞན་རྣམས་ལ་ཡང་
ཕྲ་རགས་གཉིས་གཉིས་སུ་ཡོད་པས། རགས་པ་ནི་རང་གི་སྣ་སྒོར་རྒྱུ་ཞིང༌། ཕྲ་བ་
ནི་རང་རང་གི་རྩ་འཁོར་གྱི་དབུས་ན་གནས་པ་ཡིན་ནོ། །ཞེས་གསུངས། དེ་ལྟར་
དཔེར་ན་གྱེན་རྒྱུ་ལྟ་བུས་གཙོ་བྱས་ནས་རྒྱུ་བའིདབང་དུ་བྱས་ནས། སྣ་བུག་གཡས་
རྐྱང་ནས་རྒྱུ་བར་བཤད་ཅིང་། གཞན་འཁོར་དུ་རྒྱུ་བ་ལ་ནི་ངེས་པ་མེད་དོ། །རྩ་རྒྱུད་
ལས། འཁོར་ཡང་ཁྱད་པར་དག་ཏུ་སྤྲོ། །ཞེས་པའི་དོན་ནི། །མགོན་པོ་བཞི་པོ་
གང་རུང་རེའི་རླུང་གི་གཙོ་བྱས་ནས། སྣ་བུག་ནས་རྒྱུ་བའི་ཚེ། གཞན་གསུམ་འཁོར་
གྱི་ཚུལ་དུ་རྒྱུ་བ་ཡིན་ནོ། །གྱེན་རྒྱུས་གཙོ་བྱས་ནས་གཡས་རྐྱང་ནས་རྒྱུ་བའི་ཚེ། གྱེན་
རྒྱུའི་ཁ་དོག་དམར་པོ་ཡིན་པས། དེའི་མདངས་འཁོར་གྱི་རླུང་ལ་ཕོག་སྟེ། སྲོག་
འཛིན་དཀར་ལ་དམར་བའི་མདངས་ཆགས་པ། ཐུར་སེལ་སེར་ལ་དམར་བའི་མདངས་
ཆགས་པ། མཉམ་གནས་ལྗང་ལ་དམར་བའི་མདངས་ཆགས་པ་སྟེ། སྣ་བུག་གཡས་
པ་ནས། ལྷན་ཅིག་ཏུ་རྒྱུ་བ་ཡིན་ནོ། །དེས་གཞན་ལ་ཡང་འགྲེ། ལྷ་མོ་བཞིའི་རླུང་
འཇོག་ཚུལ་ནི། མགོན་པོ་བཞི་པོའི་རླུང་གང་རུང་རེས་གཙོ་བྱས་ནས། སྟེང་གི་
སྣ་བུག་ནས་དགུ་བརྒྱ་པ་ཕྲག་རེ་ཟམ་མི་ཆད་དུ་རྒྱུ་བ་ལ། དགུ་བརྒྱ་པ་ཕྲག་གཅིག་
པོ་དེ་ལ། ཉིས་བརྒྱ་ཉེར་ལྔ་རེ། ཚན་པ་བཞིར་བགོས་པའི་ཚན་པ་རེ་རེ་ལ་ལྷ་མོ་
རེའི་རླུང་དུ་འཇོག་པ་ཡིན་ལ། དེ་ཡང་གྱེན་རྒྱུ་ལྟ་བུ་ཞིག་ལ་མཚོན་ན། གྱེན་རྒྱུས་
གཙོ་བྱས་ནས། སྣ་བུག་གཡས་རྐྱང་ནས་དགུ་བརྒྱ་པ་ཕྲག་གཅིག་རྒྱུ་བའི་ཚེ། ཐོག་

 
མའི་རྒྱུ་བ་ནས་བཟུང་སྟེ་ཉིས་བརྒྱ་ཉེར་ལྔའི་བར་གྱི་ཚན་པ་དང་པོ་ལྷ་མོ་གོས་དཀར་
མོའི་རླུང་། དེ་ཡང་སྣ་བུག་གི་སྟེང་ངོས་ནས་བརྡར་བའི་ཚུལ་གྱིས་རྒྱུ། དེ་ནས་
ཉིས་བརྒྱ་ཉེར་ལྔ་པ་ཚན་པ་གཉིས་པ་ལྷ་མོ་བཞིའི་ནང་ནས་སྒྲོལ་མའི་རླུང་སྣ་བུག་གི་
བཞི་པ་ལྷ་མོ་མཱ་མ་ཀཱིའི་རླུང་སྣ་བུག་གི་འོག་ངོས་ལ་བརྡར་ནས་རྒྱུ་བ་ཡིན་ནོ། །དེ་
རྣམས་ཁམས་གང་ཡིན་ན། གོས་དཀར་མོའི་རླུང་མེ་ཁམས་དང་། སྒྲོལ་མའི་རླུང་
རླུང་གི་ཁམས་དང་། སྤྱན་མའི་རླུང་ས་ཁམས་དང་། མཱ་མ་ཀཱི འི་རླུང་ཆུ་ཁམས་སུ་
འཇོག་པ་ཡིན་ཏེ། འོག་ནས་འབྱུང་ཆུང་གི་དཀྱིལ་འཁོར་ཞེས་པ་རྣམས་འདི་རྣམས་
དུ༑ ༑སྟེང་དང་གསེགས་དང་ཐད་ཀ་འོག །མེ་དང་རླུང་དང་དབང་ཆེན་དང་། །ཆུ་
མཔོའི་རླུང་རྒྱུ་བའི་ཚེ། ཉིས་བརྒྱ་ཉེར་ལྔ་པ་ཚན་པ་དང་པོ་སྒྲོལ་མའི་རླུང་དུ་འཇོག །མཉམ་
རྒྱུ་དྲག་ཏུ་བྱེད་པའི་ཚེ། ཚན་པ་དང་པོ་སྤྱན་མའི་རླུང་དུ་འཇོག །མཉམ་རྒྱུ་དལ་བར་
རྒྱུ་བའི་ཚེ། ཚན་པ་དང་པོ་མཱ་མ་ཀཱིའི་རླུང་དུ་འཇོག་པ་སོགས་ཕྱི་མ་རྣམས་ཀྱང་སྔར་
པོ་གང་གི་རླུང་ཡིན་ཞེ་ན། རྒྱུ་བ་རྣམ་སྣང་མགོན་པོ། རྣམ་པར་རྒྱུ་བ་རིན་འབྱུང་།
ཡང་དག་པར་རྒྱུ་བ་འོད་དཔག་མེད། རབ་ཏུ་རྒྱུ་བ་དོན་ཡོད་གྲུབ་པ། ངེས་པར་རྒྱུ་
བ་མི་བསྐྱོད་པའི་རླུང་དུ་འཇོག་པ་ཡིན་གསུངས། ལྷ་མོའི་དབང་དུ་བྱས་ན་རིམ་པ་
བཞིན་དུ་གཟུགས་རྡོ་རྗེ་མ་ནས། རེག་བྱ་རྡོ་རྗེ་མའི་བར་གྱི་རླུང་དུ་འཇོག་ཅིང་འབྱུང་

 
274 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། ཅ》
ནི། རིམ་པ་བཞིན་དུ་དམར་སྔོ་སེར་དཀར་ལྗང་གུ་རྣམས་སོ། །གནས་ནི་གཙོ་བོ་
སྙིང་གར་གནས་ནས་སྲོག་འཛིན་རགས་པའི་འཁོར་དུ་རྒྱུ་བ་ཡིན་ནོ། །གསུམ་པ་ནི།
དེ་ལྟར། ཡན་ལག་གི་རླུང་ལྔ་དང༌། སྲོག་འཛིན་རགས་པ་དང་དྲུག་ནི། མིག་
སོགས་དབང་པོ་དྲུག་ལ་བརྟེན་ནས། གཟུང་འཛིན་གྱི་རླུང་བཅུ་གཉིས་སུ་འགྱུར་བ་
ཡིན་ཏེ། རྡོ་རྗེ་ཕྲེང་བ་ལས། སྙིང་གའི་དབུས་གནས་བདེ་བའི་དངོས། །སངས་
རྒྱས་ཉི་མ་གསལ་བའི་འོད། །གཟུང་དང་འཛིན་པའི་གཟུགས་ཀྱིས་ཀྱང་། །དེ་ནི་
འོད་ཟེར་བཅུ་གཉིས་སོ། །ཞེས་གསུངས་པའི་ཕྱིར། དེ་ཡང་རྒྱུ་བས་མིག་གི་རྣམ་
པར་ཤེས་པའི་བཞོན་པ་བྱས་ཤིང་སྲོག་འཛིན་རགས་པས་ཡིད་ཀྱི་རྣམ་པར་ཤེས་པའི་བཞོན་
པ་བྱས་པའི་སྒོ་ནས། གཟུགས་ནས་ཆོས་ཀྱི་བར་གྱི་ཡུལ་དྲུག་ལ་གཡོ་བའི་ཆ་ནས་
འཛིན་པའི་རླུང་དྲུག་ཏུ་བཞག །གཟུགས་ནས་ཆོས་ཀྱི་བར་གྱི་ཡུལ་དྲུག་ཤེས་པ་དེ་
རྣམས་ལ་གསལ་བར་བྱེད་པའི་ཆ་ནས། གཟུང་བའི་རླུང་དྲུག་ཏུ་འཇོག་པ་ཡིན་ཏེ།
རྡོ་རྗེ་ཕྲེང་བ་ལས། འོད་འཕེལ་འོད་ཟེར་གཟི་བརྗིད་མ། །གསལ་བ་འབར་མ་འོད་
འབར་མ། །མིག་ལ་སོགས་པ་ལ་བརྟེན་ནས། །ཕྱི་རོལ་གཟུགས་སོགས་འཛིན་པ་
འོ༑ ༑འོད་ཟེར་འོད་མ་སྣང་བ་མ། །གསལ་མཛེས་གསལ་འོད་ཉི་མ་གསལ། །ཕྱི་
རོལ་ཡུལ་སོགས་རྣམ་པ་འོ། །དྲུག་པོ་འདི་དག་འོད་དུ་འདོད། །ཅེས་གསུངས།
རླུང་བཅུ་པོ་འདི་མངལ་གྱི་གནས་སྐབས་ནས་ཆགས་པར་བཤད་ཀྱང་ཕྱི་རོལ་དུ་མ་བཙས་
ཀྱི་བར་སྣ་སྒོར་འབྱུང་འཇུག་མི་བྱེད། བཙས་མ་ཐག་པ་ནས་སྣ་སྒོ་ནས་འབྱུང་འཇུག་
བྱེད་པ་ཡིན་ནོ། །རླུང་བཅུ་པོ་དེ་ཡི་གེ་འབྲུ་གསུམ་གྱི་གཞིར་གྱུར་ནས་རྡོར་བཟླས་
ཀྱི་རྒྱུ་བྱེད་པ་དང་ཨ་ཐུང་གི་གཞིར་གྱུར་ནས་ངག་སྨྲ་བརྗོད་ཀྱི་རྒྱུ་བྱེད་པ་དང༌། སྙིང་
གའི་མི་ཤིགས་པའི་ཐིག་ལེ་ལ་བསྡུས་ཏེ་ཐིམ་པ་ལས་གཞིའི་འཆི་བ་འོད་གསལ་དང་།
ལམ་དུས་ཀྱི་དཔེ་དོན་གྱི་འོད་གསལ་གཉིས་ཀ་ཡང་འཆར་བར་སྤྱོད་བསྡུས་ལས་གསུངས་

 
སོ༑ ༑འོ་ན་རིམ་ལྔ་ལས། འདི་ནི་རྣམ་ཤེས་བཞོན་པ་སྟེ། ཞེས་རླུང་གིས་རྣམ་ཤེས་
གཡོ་བར་བྱེད་པའི་རྒྱུ་མཚན་གྱིས་སེམས་ཅན་ཡིན་ནོ་ཅོག་ཐམས་ཅད་ལ་གཡོ་བའི་འཇིག་
རྟེན་ཞེས་བྱ་བ་ཡིན། ཞེས་གསུངས་པ་ལས། རླུང་གིས་གཟུགས་ལུས་གཡོ་བ་བཞིན་
ཞེ་ན། ཁ་ཅིག །རྣམ་ཤེས་ཀྱིས་ཡུལ་འཛིན་པ་ལ་རླུང་གྲོགས་སུ་དགོས་པ་ཡིན་པས་
དེའི་དོན་གྱི་ཡིན་ཟེར་ན་མི་འཐད་དེ། དེ་ལྟར་ན་རྣམ་ཤེས་ཀྱི་དམིགས་རྐྱེན་གཟུགས་
སོགས་དང་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་ཅན་པ་རྣམས་ཀྱང་རྣམ་
ཤེས་ཀྱི་བཞོན་པར་ཐལ་བའི་སྐྱོན་ཡོད་པའི་ཕྱིར། འདི་ལ་ས་ར་ཧས། འདི་ནི་ཡིད་
འདུས་པ་ལ་རླུང་གིས་བརླབས། །གཡོ་ཞིང་འཕྱར་ལ་ཤིན་ཏུ་མི་བསྲུན་འགྱུར། །ཞེས་
ཡིད་ནང་དུ་འདུས་པ་ལས། ལས་རླུང་གིས་ཕྱི་རོལ་གྱི་གཟུགས་སོགས་ཀྱི་ཡུལ་ལ་
བརླབས་པ་སྟེ་ཕྱི་རོལ་ཏུ་འཕྲོས་ནས་སེམས་ཡུལ་ལ་རང་དབང་མེད་པར་གཡོ་ཞིང་།
ཡུལ་རྣམས་སེམས་ཀྱི་ཡུལ་དུ་འཆར་བ་དེའི་རྐྱེན་གྱིས་ཆགས་སྡང་གི་དབང་གིས་སེམས་
ཤིན་ཏུ་མི་བསྲུན་པ་ཉིད་དུ་འགྱུར་ཞེས་རྣམ་པར་ཤེས་པ་ཕྱི་རོལ་གྱི་ཡུལ་ལ་གཡོ་ཞིང་།
ཡུལ་བློ་ལ་འཆར་བ་རླུང་གི་གཡོ་བ་ལ་རག་ལས་པ་དེ་འདྲ་བ་ཡང་རླུང་བཞོན་པ་དང་།
རྣམ་ཤེས་བཞོན་པ་ཅན་ཡིན་པའི་དོན་མིན། དེ་ཡིན་ན་ཁམས་གོང་མའི་ཏིང་ངེ་འཛིན་
ལ་མཉམ་པར་གཞག་པའི་ཚེ། རྣམ་ཤེས་ཀྱི་ཕྱི་རོལ་གྱི་ཡུལ་ལ་གཡོ་བ་མེད་པས།
གཟུགས་མེད་ལྟ་བུའི་ཏིང་ངེ་འཛིན་ལ་མཉམ་པར་གཞག་པའི་གང་ཟག་དེ་གཡོ་བའི་
འཇིག་རྟེན་མ་ཡིན་པའི་སྐྱོན་ཡོད་པའི་ཕྱིར། འོ་ན་རང་ལུགས་ལ་ཇི་ལྟར་ཡིན་ན། རྣམ་
ཤེས་ལ་རང་ཡུལ་འཛིན་པའི་ནུས་པ་ཡོད་ཀྱང་རླུང་ལ་རག་མ་ལས་པར་ཡུལ་ལ་བགྲོད་
པའི་ནུས་པ་མེད་པ་ནི། ཞ་བོ་མིག་ཅན་ལྟ་བུ་དང་། རླུང་ལ་ཡུལ་བགྲོད་པའི་ནུས་
པ་ཡོད་ཀྱང་། རང་སྟོབས་ཀྱིས་ཡུལ་འཛིན་པའི་ནུས་པ་མེད་པ་ནི། རྐང་པ་ཡོད་

 
ཀྱང་མིག་མེད་པ་ལྟ་བུ་ཡིན་པས་ཞ་བོ་མིག་ཅན་གྱིས་ལོང་བ་རྐང་ལྡན་ལ་ཞོན་ནས་ལྷན་
ཅིག་ཏུ་བསྡེབས་ནས་ཕྱིན་ན། ཡུལ་དེའི་བགྲོད་མཁན་ལོང་བས་བྱེད་ཅིང་། ཡུལ་
དེའི་རྣམ་པ་འཛིན་མཁན་ཞ་བོས་བྱེད་པ་བཞིན་དུ། བཞོན་པའི་རླུང་དང་བཞོན་པ་ཅན་
གྱི་སེམས་གཉིས་གཅིག་ཏུ་ཚོགས་པ་ལ་བརྟེན་ནས་ཡུལ་བགྲོད་ཅིང་འཛིན་པར་བྱེད་
ནུས་པ་ཡིན་ལ། དེ་ལྟར་ན་ཤེས་པ་ཕྱི་རོལ་གྱི་ཡུལ་ལ་གཡོ་བ་མེད་པར། ནང་ཏིང་
ངེ་འཛིན་ལ་མཉམ་པར་གཞག་པའི་ཚེ་ན་ཡང༌། ཏིང་ངེ་འཛིན་གྱི་དམིགས་ཡུལ་འཆར་
བ་རླུང་ལ་རག་ལས་པའི་ཕྱིར་ན། དེ་ལ་ཡང་རླུང་གི་གཡོ་བའི་དོན་ཚང་བ་ཡིན་པའི་
ཕྱིར་རོ། །དེས་ན་སེམས་ཅན་རྣམས་ཕྱི་ནང་གི་ཡུལ་གང་ལ་ཡང་རླུང་གིས་གཡོས་
པའི་དབང་གིས་ཡུལ་རྣམས་འཆར་བ་ཡིན་པས། སེམས་ཅན་ཡིན་ནོ་ཅོག་ཐམས་ཅད་
ལ་གཡོ་བའི་འཇིག་རྟེན་ཞེས་བྱ་བ་ཡིན་ཏེ། དགོངས་པ་ལུང་སྟོན་ལས། འགྲོ་བ་
ཡུལ་སོགས་ལས་བྱེད་པ། །དེ་འདིར་རླུང་ལ་བརྟེན་པ་ཡིན། །ཞེས་གསུངས་སོ།།
བཞི་པ་ནི། འོ་ན་རླུང་རྣམས་ཀྱི་འཕོ་ཚུལ་ཇི་ལྟར་ཡིན་ཞེ་ན། སྣ་བུག་གི་འཕོ་བ།
དཀྱིལ་འཁོར་གྱི་འཕོ་བ། རྩ་འདབ་ཀྱི་འཕོ་བ་སྟེ་གསུམ་ལས། དང་པོ་ནི། ཉིན་
ཞག་གཅིག་ལ་སྲོག་འཛིན་དང་ཐུར་སེལ་གཉིས་ཀྱིས་གཙོ་བྱས་ནས། སྣ་བུག་གཉིས་
ཀ་ནས་དགུ་བརྒྱ་ཕྲག་རེ་རེས་དྲུག་དྲུག་སྟེ་གཉིས་ཀ་བསྡོམས་པའི་བཅུ་གཉིས་སུ་རྒྱུ་
བའི་ཚེ་སྣ་བུག་གི་འཕོ་བ་མེད་ལ། ཉིན་ཞག་གཅིག་གི་ཕྱེད་ལ་མཉམ་གནས་དང་གྱེན་
རྒྱུ་གཉིས་དགུ་བརྒྱ་པ་ཕྲག་བཅུ་གཉིས་རྒྱུ་བའི་ཚེ་རེ་རེ་ལ་འཕོ་བ་དྲུག་དྲུག་སྟེ་སྣ་བུག་
གི་འཕོ་བའི་དབང་དུ་བྱས་ནས་བཅུ་གཉིས་ཡོད་པར་བཤད་དོ། །གཉིས་པ་ནི། དཀྱིལ་
འཁོར་གྱི་འཕོ་བ་ལ་འབྱུང་ཆེན་འབྱུང་ཆུང་གཉིས་ཡོད་པའི་ས་ཆུ་མེ་རླུང་བཞི་པོ་རེ་རེ་
ལ་འཕོ་བ་དྲུག་དྲུག་སྟེ། དཀྱིལ་འཁོར་གྱི་འཕོ་བ་ཉེར་བཞི་ངེས་པ་ཡིན་ནོ། །ཞག་

 
ཕྱེད་རེའི་ཡུན་ལ་དགུ་བརྒྱ་པ་ཕྲག་རེར་རྒྱུ་བ་བཤད་པ་དང༌། སྒྲོན་གསལ་ལས་ཀྱང་
ཐུན་ཕྱེད་ལ་རླུང་དགུ་བརྒྱ་པ་ཕྲག་རེ་རྒྱུ་བའི་དུས་སུ། རྡོར་བཟླས་ཀྱི་ཞི་སོགས་ཀྱི་ལས་
སྒྲུབ་པར་བཤད་པ་རྣམས་གུང་བསྒྲིགས་པ་ལས་ལེགས་པར་ཐོས་པར་འགྱུར་རོ། །འབྱུང་
བ་ཆུང་བའི་དཀྱིལ་འཁོར་གྱི་དབང་དུ་བྱས་ན། འབྱུང་བ་ཆེ་བའི་འཕོ་བ་རེ་རེ་ལ། འབྱུང་
བ་ཆུང་བའི་འཕོ་བ་བཞི་བཞི་སྟེ་འཕོ་ཆུང་དགུ་བཅུ་གོ་དྲུག་ཏུ་འགྱུར་རོ། །དགུ་བཅུ་
གོ་དྲུག་པོ་དེ་ལ་ཉིས་བརྒྱ་ཉི་ཤུ་རྩ་ལྔ་རེ་རྒྱུ་བ་རྩིས་པས་ཁྲི་ཕྲག་གཉིས་དང་སྟོང་ཚོ་གཅིག་
རྒྱུ་བ་དང་། འབྱུང་བ་ཆེ་བའི་འཕོ་བ་རེ་རེ་ལ་དགུ་བརྒྱ་པ་ཕྲག་རེ་རྒྱུ་ཞིང་། དེ་ལ་
འཕོ་བ་ཉི་ཤུ་རྩ་བཞི་ཡོད་པར་དེ་རྣམས་བསྒྲིལ་བས་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་ཁྱད་
མེད་པ་ཡིན་ཏེ། གྲོལ་བའི་ཐིག་ལེ་ལས། ཕྱག་རྒྱ་བཞི་འབྲེལ་རེ་རེ་བཞིན། །ཉིས་
བརྒྱ་ཉི་ཤུ་རྩ་ལྔ་སྟེ། །དེ་བཞིན་བསྒྲེས་པས་དགུ་བརྒྱའོ། །དེ་ནི་འཕོ་བ་ཉི་ཤུ་བཞིས།།
རྩིས་པས་ཁྲི་ཕྲག་གཉིས་དང་ནི། །ཆིག་སྟོང་དང་ནི་དྲུག་བརྒྱའོ། །ཞེས་གསལ་
བར་བཤད་དོ། །གསུམ་པ་ནི། རྩ་འདབ་ཀྱི་འཕོ་བ་བཤད་ན་ཕྱི་ལ་དབྱུག་གུ་དྲུག་ཅུ་
རྩ་བཞི་ཡོད་པ་བཞིན་དུ། ནང་དུ་ཉིན་ཞག་གཅིག་ལ། ལྟེ་བའི་རྩ་འདབ་དྲུག་ཅུ་རྩ་
བཞི་ནས། དབྱུག་གུ་དྲུག་ཅུ་རྩ་བཞིའི་རླུང་རྒྱུ། ཐོབ་སྐལ་རྩ་འདབ་རེ་རེའི་ནང་ནས་
རླུང་སུམ་བརྒྱ་དང་སུམ་ཅུ་རྩ་ཕྱེད་བརྒྱད་རེ་རྒྱུ་བར་བྱེད། ཕྱི་ལ་ཆུ་ཚོད་སོ་གཉིས་ཡོད་
པ་བཞིན་དུ། ནང་ལ་སྤྱི་བོའི་རྩ་འདབ་སོ་གཉིས་ནས། ཆུ་ཚོད་སོ་གཉིས་ཀྱི་རླུང་
རྒྱུ༑ ཆུ་ཚོད་རེ་རེའི་ནང་ལ་རླུང་དྲུག་བརྒྱ་དང་དོན་ལྔ་རེ་རྒྱུ་བར་བྱེད། ཕྱི་ལ་འཕོ་
བ་བཅུ་དྲུག་ཡོད་པ་བཞིན་དུ་མགྲིན་པའི་རྩ་འདབ་བཅུ་དྲུག་གི་ནང་ནས་འཕོ་བ་བཅུ་དྲུག་
གི་རླུང་རྒྱུ། འཕོ་བ་རེ་རེའི་ནང་ནས་རླུང་སྟོང་དང་ཕྱེད་དང་བཞི་བརྒྱ་རེ་རྒྱུ་བར་བྱེད།
ཕྱི་ལ་ཐུན་ཚོད་བརྒྱད་ཡོད་པ་དེ་བཞིན་དུ། སྙིང་གའི་རྩ་འདབ་བརྒྱད་ནས། ཐུན་ཚོད་
བརྒྱད་ཀྱི་རླུང་རྒྱུ། ཐུན་ཚོད་རེའི་ནང་ནས་རླུང་ཉིས་སྟོང་བདུན་བརྒྱ་རེ་རྒྱུ་བས་ཉིན་
སྒྲུང་བའི་དཀྱིལ་འཁོར་གྱི་དབང་ཆུང་དགུ་བཅུ་གོ་དྲུག་པ་དང་སྟོང་ཚོ་གཅིག་

 
ཞག་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་ལྷག་ཆད་མེད་པར་རྒྱུ། རླུང་ཉི་ཁྲི་ཆིག་
སྟོང་དྲུག་བརྒྱ་པོ་དེ་ཡང་ལྟེ་བའི་རྩ་འདབ་གཉིས་ནས་རྒྱུ་བ་རྫོགས་པ་ན་སྤྱི་བོའི་རྩ་འདབ་
གཅིག་ནས་གཉིས་པར་འཕོ་བ་དང་། སྤྱི་བོའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་
མགྲིན་པའི་རྩ་འདབ་གཅིག་ནས་གཉིས་པར་འཕོ་བ་དང་། མགྲིན་པའི་རྩ་འདབ་གཉིས་
ཀྱི་རྒྱུ་བ་རྫོགས་པ་ན་སྙིང་གའི་རྩ་འདབ་གཅིག་ནས་གཉིས་པར་འཕོ་བ་ཡིན་ནོ། །དེ་
ཡང་རོ་རྐྱང་ནས་རླུང་རྒྱུ་བ་ལ། སྣ་བུག་རེ་རེ་ནས་རྒྱུ་བ་དང་། དུས་མཉམ་དུ་རྒྱུ་བ་
དང་གཉིས་ཡོད་པ་ཡིན་པས། སྣ་བུག་གཉིས་ཀ་ནས་རྒྱུ་ན། དབུ་མའི་ནང་ནས་རྒྱུ་
བས་མ་ཁྱབ་བོ། །ཉིན་ཞག་རྣམས་ཀྱི་ཐོག་མར་རླུང་བཞི་པོ་གང་ནས་རྒྱུ་བ་ཡིན་ཞེ་
ན༑ སྐྱེས་བུ་ཁམས་སྙོམས་ཤིང་རླུང་ལྟས་མ་ལོག་པའི་དབང་དུ་བྱས་ན། དཀར་ཕྱོགས་
ཀྱི་སྔ་དྲོ་དང་པོའི་ཚེས་གཅིག་གཉིས་གསུམ་གྱི་རིང་ལ་མཉམ་གནས་ཀྱིས་གཙོ་བྱས་
ནས་དགུ་བརྒྱ་པ་ཕྲག་གཅིག་སྣ་བུག་གཡོན་རྐྱང་ནས་རྒྱུ་བ་དང༌། ཚེས་བཞི་ལྔ་དྲུག་
གི་སྔ་དྲོ་དང་པོ་གྱེན་རྒྱུས་གཙོ་བྱས་ནས་དགུ་བརྒྱ་པ་ཕྲག་གཅིག་སྣ་བུག་གཡས་ཀྱང་
ནས་རྒྱུ་བས་དེ་ལྟར་རེ་མོས་ཀྱི་ཡར་ཚེས་བཅོ་ལྔའི་བར་དུ་རྒྱུ་བ་ཡིན་ཏེ། སྡོམ་འབྱུང་
ལས། དཀར་པོ་རྣམས་ཀྱི་ཚེས་གཅིག་ནས། །ཡང་དག་བརྩམས་ཏེ་ཉིན་གསུམ་
རླུང་། །ཟླ་བ་ལ་རྒྱུ་ཐུན་ཕྱེད་ལ། །དེ་ནས་ཉིན་གསུམ་ཉི་མ་ལ། །ཡོངས་རྒྱུའི་
ཚུལ་གྱིས་ཇི་སྲིད་རླུང་། །དཀར་པོའི་ཚེས་ནི་བཅོ་ལྔའི་བར། །ཞེས་སོ། །ཡང་
ནག་ཕྱོགས་ཀྱི་ཚེས་གཅིག་གཉིས་གསུམ་གྱི་རིང་སྔ་དྲོ་དང་པོ་གྱེན་རྒྱུས་གཙོ་བྱས་ནས་
སྣ་བུག་གཡས་རྐྱང་ནས་རྒྱུ་བ་དང་། བཞི་ལྔ་དྲུག་གི་སྔ་དྲོ་དང་པོ། མཉམ་གནས་
ཀྱི་གཙོ་བྱས་ནས་སྣ་བུག་གཡོན་རྐྱང་ནས་རྒྱུ་ཞིང་། དེ་བཞིན་དུ་རེ་མོས་ཀྱི་བཅོ་ལྔའི་
བར་དུ་རྒྱུ་བ་ཡིན་ཏེ། སྡོམ་འབྱུང་ལས། ནག་པོ་རྣམས་ཀྱི་ཚེས་གཅིག་ནས། །བརྩམས་
ཏེ་ཉི་མ་གསུམ་དུ་རླུང༌། །ཉིན་མོར་བརྗོད་ལ་སྔ་དྲོ་རྒྱུ། །ཇི་སྲིད་ཚེས་ནི་བཅོ་ལྔའི་

 
བར། །ཞེས་གསུངས་སོ། །འོ་ན་དེ་ལྟར་ཡར་ངོ་དང་མར་ངོའི་ཐོག་མར་རྒྱུ་ཚུལ་
གྱི་རླུང་ལྟས་ཏེ་ཉིན་ཞག་དྲུག་ཏུ་ལོག་ན། ཡུལ་དེར་རྩོད་པ་ཆེན་པོ་འབྱུང་བ་དང༌།
ཟླ་བ་ཕྱེད་དུ་ལོག་ན་ནད་ཡམས་ཡོང་བ་དང༌། ཟླ་བ་གཅིག་ལ་ལོག་ན་སྙིང་སྡུག་གཉེན་
རྣམས་རྒུད་པར་འགྱུར་བ་དང་། ཟླ་བ་ཕྱེད་གཉིས་རིང་ལོག་ན་ཟླ་བ་དྲུག་གི་ནང་དུ་
རང་ཉིད་འཆི་བར་འགྱུར་བ་ཡིན་ཏེ། དེ་ཉིད་ལས། གཅིག་དང་གཉིས་གསུམ་བཞི་
དང་ལྔ། །ཉི་མ་དྲུག་ཏུ་ལོག་པ་ལས། །གལ་ཏེ་རླུང་ནི་རྒྱུ་བ་ན། །དེ་ཚེ་རྩོད་པ་
ཆེན་པོ་འབྱུང་། །ཕྱོགས་གཅིག་ཕྱིན་ཅི་ལོག་པ་ལས། །ནད་ནི་ཆེན་པོ་ཀུན་ཏུ་འབྱུང་།།
ཕྱོགས་གཉིས་ཕྱིན་ཅི་ལོག་པ་ལས། །སྙིང་སྡུག་གཉེན་རྣམས་རྒུད་པར་འགྱུར། །ཕྱོགས་
གསུམ་ཕྱིན་ཅི་ལོག་པ་ལས། །ཟླ་དྲུག་རྣམས་ཀྱིས་འཆི་བར་འགྱུར། །ཞེས་སོ། །རླུང་
ལྟས་ལོག་པས་དེ་ལྟར་ཡིན་ན། རླུང་རྣམས་གང་དང་གང་རྒྱུ་བའི་སྐབས་སུ་ལས་གང་
དང་གང་སྒྲུབ་ན་བཟང་ལ། གང་དང་གང་གི་སྐབས་སུ་སྒྲུབ་ན་ངན་ཚུལ་དེ་ཇི་ལྟར་
ཡིན་ཞེ་ན། གྲུབ་ཆེན་དཔལ་འཛིན་གྱིས་ཞི་རྒྱས་དབང་གསུམ་སོགས་འཇམ་པོའི་ལས་
བསྒྲུབ་པའི་ཚེ། ས་ཆུ་གཉིས་ཀྱི་དུས་སུ་སྒྲུབ་ན་བཟང་། སྣ་བུག་གི་དབང་དུ་བྱས་
ན་གཡོན་རྐྱང་གི་འགྲུབ་ཀྱིས། མེ་རླུང་གཉིས་རྒྱུ་བའི་ཚེ་མི་འགྲུབ་པར་བཤད། འབྱུང་
བ་ས་ཆུ་གཉིས་ཡིན་པ་ལ། སྣ་བུག་གཡས་རྐྱང་ནས་རྒྱུ་བའི་ཚེ། འབྲིང་དུ་བཤད།
དྲག་པོའི་ལས་ལ། འབྱུང་བའི་དབང་དུ་བྱས་ན་མེ་རླུང་གཉིས་རྒྱུ་བའི་ཚེ་དང༌། སྣ་
བུག་གཡས་རྐྱང་ནས་རྒྱུ་བའི་ཚེ་འགྲུབ་ལ། ས་ཆུ་གཉིས་ཀྱི་དུས་དང༌། རྣ་བུག་
གཡོན་ནས་རྒྱུ་བའི་ཚེ་མི་འགྲུབ་པར་གསུངས། །འབྱུང་བའི་རླུང་ཞེས་པ་ནི་སྐབས་
འདིར་འབྱུང་ཆུང་ལ་བྱེད་པ་ཡིན་པས་སྤྱན་མའི་རླུང་དང་། མ་མཱ་ཀཱིའི་རླུང་ཉིས་བརྒྱ་
ཉེར་ལྔ་པ་རེ་རྒྱུ་བའི་ཚེ་འཇམ་པོ་གསུམ་འགྲུབ་ལ། གོས་དཀར་མོ་དང་སྒྲོལ་མའི་
རླུང་རྒྱུ་བའི་ཚེ་དྲག་པོའི་ལས་སྒྲུབ་ན་འགྲུབ་པར་གསུངས། ཞི་སོགས་ཀྱི་འཇམ་པོའི་

 
ལས་རྣམས་ས་རླུང་གི་ཚེ་སྒྲུབ་ན་རྒྱལ་པོའི་རྒྱལ་སྲིད་ཐོབ། ཆུ་རླུང་རྒྱུ་བའི་ཚེ་སྒྲུབ་
ན་རང་འདོད་པའི་དོན་རྣམས་ཡང་དག་པར་འབྱུང༌། མེ་གོས་དཀར་མོའི་དུས་སུ་སྒྲུབ་
སུ་སྒྲུབ་ན་གསེར་དངུལ་ལ་སོགས་པའི་ནོར་དང་། ནས་འབྲས་ལ་སོགས་པ་འབྲུའི་
དཔས་གསུངས་པ་ཡིན་ཏེ། སྡོམ་འབྱུང་ལས། དབང་ཆེན་གྱིས་ནི་རྒྱལ་སྲིད་དེ། །
ཆུས་ནི་དོན་རྣམས་ཡང་དག་འབྱུང༌། །མེ་ཡི་རླུང་ནི་རྣམ་རྒྱུ་བས། །བཀྲེས་སྐོམ་
མཆོག་གིས་གསུངས། །རླུང་གིས་རྩོད་དང་སྐྱོ་དང་རྨོངས། །ནོར་ཉམས་ཉོན་ནི་
པའོ། །ཆུ་ཡི་རླུང་ནི་རྣམ་རྒྱུ་བས། །འདོད་པའི་དངོས་གྲུབ་ཀུན་སྟེར་བས། །དེ་ཡི་
སྦྱོར་བ་མཆོག་གཙོ་བོར། །རྡོ་རྗེ་སེམས་དཔས་གསུངས་པའོ། །ཞེས་སོ། །གཞན་
ཡང་རང་གི་སྣ་བུག་གཡོན་ནས་རླུང་རྒྱུ་བའི་ཚེ་འབྲི་བ་པོའི་གཡས་ནས་རྒྱུ་བ་དང་། རང་
གི་སྣ་བུག་གཡས་ནས་རྒྱ་བའི་ཚེ་འདྲི་བ་པོའི་གཡོན་ནས་རྒྱ་ན། བྲིས་པའི་དོན་དེ་
མི་འགྲུབ་ཅིང་། །རང་གི་གཡས་གཡོན་གང་རྒྱུ་བ་ནས། འདྲི་བ་པོའི་རྒྱུ་ན་དོན་འགྲུབ་

 
པ་དང་། རང་དང་འདྲི་བ་པོ་གཉིས་ཀའི་རླུང་རྣ་བུག་གཉིས་ཀ་ནས་རྒྱུ་བའི་ཚེ་འདྲི་
ན་དོན་འགྲུབ་མི་འགྲུབ་མ་ངེས་པ་ཡིན་ལ། རང་གི་རླུང་ནང་དུ་འཇུག་པའི་ཚེ་འདྲི་
བ་པོའི་དྲི་བ་དང་། བྱ་བ་རྩོམ་ན་འགྲུབ་ལ། རླུང་ཕྱིར་རྒྱུ་བའི་ཚེ་མི་འགྲུབ་ཅིང་། རླུང་
ནང་དུ་གནས་པའི་ཚེ་འགྲུབ་མི་འགྲུབ་མ་ངེས་པའོ། །གོང་གི་ས་བཅད་ལྔ་པ། རླུང་
གི་བྱེད་ལས་བཤད་པ་ནི། ཁམས་ཕྲ་བའི་རླུང་དང་། རྣམ་པར་ཤེས་པ་གཉིས་འདྲེས་
པ་དེས། འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་དང་། རྣལ་འབྱོར་པ་ལ་ཐར་
པའི་བྱ་བ་བྱེད་ཚུལ་གཉིས་ཡོད་པས། འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་
དེ་ཤེས་ན་འཁོར་བའི་འཇུག་རིམ་ཐུན་མོང་མ་ཡིན་པ་དེ་ཤེས་ནས། དེའི་གཉེན་པོ་བསྟེན་
པ་ཞིག་ཡོང་ལ། རྣལ་འབྱོར་པ་ལ་ཐར་པའི་བྱ་བ་བྱེད་ཚུལ་དེ་ཤེས་ན་འཁོར་བ་ལས་
ལྡོག་པའི་རིམ་པ་ཐུན་མོང་མ་ཡིན་པ་གཅིག་ཡོད་པ་དེ་ཤེས་ནས་དེའི་གདམས་ངག་ལ་
ཉམས་ལེན་བྱེད་པ་ཞིག་ཡོང་བས། དེ་གཉིས་ཤེས་པ་གལ་ཆེའོ། །དེ་ཡང་དང་པོ་
འཁོར་བའི་བྱ་བ་བྱེད་ཚུལ་ཇི་ལྟར་ཡིན་ཞེ་ན། འགལ་མེའི་འཁོར་ལོ་བཞིན་དུ་སྐྱེ་འཆི་
གཅིག་ནས་གཅིག་ཏུ་བརྒྱུད་པ་དེ་ཡིན་པས། དེ་ཡང་རླུང་གིས་བྱེད་པ་ཡིན་ཏེ། ཐ་
མལ་པའི་སེམས་ཅན་འཆི་བའི་ཚེ་ས་ཆུ་ལ་ཐིམ། ཆུ་མེ་ལ་ཐིམ། མེ་རླུང་ལ་ཐིམ།
རླུང་སྣང་བ་ལ་ཐིམ། སྣང་བ་མཆེད་པ་ལ་ཐིམ། མཆེད་པ་ཉེར་ཐོབ་ལ་ཐིམ། ཉེར་
ཐོབ་འོད་གསལ་ལ་ཐིམ་ནས་འཆི་བ་ཡིན་པས། དེ་ནི་གཞིའི་འཆི་བའི་འོད་གསལ་
དངོས་ཡིན་ཞིང༌། དེ་ཡང་རླུང་གི་གཡོ་བ་སྔ་མ་སྔ་མ་ལས། ཕྱི་མ་ཕྱི་མ་ཇེ་ཞན་དུ་
སོང་བའི་སྒོ་ནས་འབྱུང་བས། འཆི་བ་ཡང་རླུ ང་གིས་བྱེད་པ་ཡིན། ས་ཆུ་ལ་ཐིམ་
ཞེས་པའི་དོན་ཡང་། ས་ཁམས་རགས་པ་དེ་དང་ལྷན་ཅིག་ཏུ་གནས་པའི་རླུང་རྣམས་
ཀྱིས་རྣམ་ཤེས་ཀྱི་རྟེན་བྱེད་པའི་ནུས་པ་ལོག་པ་ཡིན་གྱི། ས་ཁམས་ཡེ་མེད་དུ་སོང་
བ་ནི་མིན་ལ། དེ་བཞིན་དུ་ཆུ་མེ་ལ་ཐིམ། མེ་རླུང་ལ་ཐིམ། རླུང་སྣང་བ་ལ་ཐིམ་

 
པར་རྩོམ། རླུང་སྣང་བ་ལ་ཐིམ་ཞེས་པ་ཡང་། རླུང་གང་ཡིན་ལ་མི་བྱེད་ཀྱི། ཀུན་
རྟོག་བརྒྱད་ཅུའི་བཞོན་པའི་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་ཉམས་པ་ལ་འཇོག་
གྲུབ་པ་དང་དུས་མཉམ་དུ་བར་དོའི་ལུས་གྲུབ། ཉེར་ཐོབ་ཀྱི་སེམས་དེ་ལས་མཆེད་
པ༑ དེ་ལས་སྣང་བ་དེ་ལས་བར་དོའི་དུས་ཀྱི་ཀུན་རྟོག་གཡོ་བྱེད་ཀྱི་རླུང་རྣམས་སྐྱེ་
སྐྱེ་སྲིད་ལ་འཕོས་པའི་དབང་གིས་སྣང་མཆེད་ཐོབ་གསུམ་དང་བཅས་ཀེམ་པ་རེ་ཤར་ཏེ་
བར་དོ་བ་ཤི་བ་ཡང་རླུང་གིས་བྱེད། བར་དོ་བ་ཤི་བའི་རྣམ་ཤེས་ཀྱི་རིགས་འདྲའི་རྒྱུན་
ལས་སྣང་བ། དེ་ལས་ཀུན་རྟོག་གཡོ་བྱེད་ཀྱི་རླུང་རྣམས་སྐྱེ་བ་ཡང་སྔ་མ་སྔ་མ་ལས་
ཕྱི་མ་ཕྱི་མ་ཇེ་རགས་སུ་སོང་བའི་སྒོ་ནས་འབྱུང་བ་ཡིན་ནོ། །དེ་ལྟར་རང་བཞིན་བརྒྱད་
ཅུའི་ཀུན་རྟོག་བཞོན་པའི་རླུང་དང་བཅས་པ་རྣམས་ཀྱིས་ཆགས་སོགས་ཉོན་མོངས་པ་
བསྐྱེད། ཉོན་མོངས་པ་ལས་ལས་བསགས་ནས་འཁོར་བར་སྐྱེ་བ་ལེན་པ་ཡིན་པས།
ན་རིམ་ཐུན་མོང་མ་ཡིན་པ་རླུང་གིས་བྱེད་པར་ཤེས་པའི་སྒོ་ནས་རོ་རྐྱང་གི་རླུང་གཉིས་
དབུ་མར་འཇུག་པའི་ཐབས་ཡན་ལག་དང་བཅས་པ་མ་ཚང་བ་མེད་པར་ཤེས་པ་གལ་ཆེ།
འཁོར་བའི་འཇུག་རིམ་ཐུན་མོང་བ་ནི་རང་རྒྱུད་ཀྱི་ང་ལ་དམིགས་ནས་དོན་སྟེང་ནས་
གྲུབ་པར་འཛིན་པའི་ངར་འཛིན་ལྷན་སྐྱེས་ཀྱི་མ་རིག་པ་ལ་བརྟེན་ནས། བདག་གཞན་
སོ་སོ་བར་རིས་སུ་བཅད་ཅིང་། བདག་ལ་ཆགས་པ་དང་གཞན་ལ་སྡང་བའི་ཆགས་
སྡང་གི་བློ་དེས་ཟག་བཅས་དགེ་མི་དགེའི་ལས་བསགས། ལས་དེའི་དབང་གིས་བདེ་

 
འགྲོ་དང་ངན་འགྲོའི་འཁོར་བར་རང་དབང་མེད་པར་སྐྱེ་བ་དེ་འབྱུང་བ་ཡིན་ལ། དེ་
ཡང་ཕར་ཕྱིན་ཐེག་པ་སོགས་ནས་གསལ་བར་མ་བཤད་ཀྱང་། ངར་འཛིན་ལྷན་སྐྱེས་
དེའི་བཞོན་པ་རླུང་གིས་བྱས་ནས་རང་གི་ཡུལ་དུ་བགྲོད་ལ། བློ་དེ་ཉིད་ཀྱིས་ངར་བཟུང་
ནས་ཉོན་མོངས་གཞན་བསྐྱེད་པ་ཡིན་པས། ལས་རླུང་དེ་ཉིད་ཀྱིས་འཁོར་བའི་ལྷན་
ཅིག་བྱེད་རྐྱེན་བྱས་པའི་སྒོ་ནས་འཁོར་བར་འཁོར་བ་ཡིན་ནོ། །གཉིས་པ་རླུང་གིས་
འཇིག་རྟེན་ལས་འདས་པའི་རྣལ་འབྱོར་པ་ལ་བྱ་བ་བྱེད་ཚུལ་ནི། བསྐྱེད་རིམ་པ་ལ་བྱ་
བ་བྱེད་ཚུལ་དང་། རྫོགས་རིམ་པའི་རྣལ་འབྱོར་པ་ལ་བྱ་བ་བྱེད་ཚུལ་གཉིས་ལས། དང་
པོ་ནི། བསྐྱེད་རིམ་པའི་ལྷའི་རྣལ་འབྱོར་ལ་གནས་ནས། གཟུངས་སྔགས་ཁྱད་པར་
ཅན་གྱི་བཟླས་པ་བྱེད་ཅིང་། ཞི་སོགས་ཀྱི་ལས་རབ་འབྱམས་འགྲུབ་པ་ཡང་རླུང་གིས་
བྱེད་པ་ཡིན་ནོ། །གཉིས་པ་ནི། རྫོགས་རིམ་པའི་རྣལ་འབྱོར་པས་རླུང་ལ་དམིགས་
པའི་རྡོར་བཟླས་བྱས་པ་ལ་བརྟེན་ནས། རླུང་རྣམས་རང་གི་སྡུད་གནས་མཐར་ཐུག་པ་
སྙིང་གའི་མི་ཤིགས་པའི་ཐིག་ལེར་འཆི་རིམ་ཇི་ལྟ་བ་བཞིན་དུ་ཐིམ་པ་ལ་བརྟེན་ནས།
དཔེ་དང་དོན་གྱི་ལམ་དུས་ཀྱི་འོད་གསལ་མངོན་དུ་བྱེད་པ་ཡིན་ལ། དེ་ཡང་རླུང་གི་
གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་ཞན་ལ་སོང་བའི་དབང་གིས་འབྱུང་བ་ཡིན་པས།
ལམ་དུས་ཀྱི་འོད་གསལ་ཡང་རླུང་གིས་བྱེད། འོད་གསལ་ལས་ལྡང་བ་ན་ལུགས་ལྡོག་
གི་ཉེར་ཐོབ་གྲུབ་པ་དང་མཉམ་དུ་རིམ་པ་གསུམ་པ་དང༌། ལྔ་པའི་སྒྱུ་མའི་སྐུ་བར་དོ་
ཇི་བཞིན་དུ་ལངས་ཏེ། དེ་ལས་ལུགས་ལྡོག་གི་ཉེར་ཐོབ། མཆེད་པ། སྣང་བ་
སོགས་འབྱུང་བ་ཡང་རླུང་གི་གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་རགས་ཇེ་རགས་
ལ་སོང་བའི་དབང་གིས་འབྱུང་བ་ཡིན་པས། དེ་ནི་རྫོགས་རིམ་པའི་རྣལ་འབྱོར་བ་ལ་
བྱ་བ་བྱེད་ཚུལ་ཡིན་ནོ། །སོ་སོའི་བྱེད་ལས་ནི། སྲོག་འཛིན་གྱིས་སྙིང་གའི་རྩ་འཁོར་
དུ་གནས་ཏེ་ཚེ་རིང་དུ་བསྲིང་བར་བྱེད་པ་དང་། ཡན་ལག་གི་རླུང་རྣམས་མིག་ལ་སོགས་

 
པའི་དབང་པོའི་སྒོ་སོ་སོར་སྤྲོ་ཞིང་ནང་དུ་སྡུད་པར་བྱེད་པ་དང་། ཐུར་སེལ་གྱིས་བཤང་
བྱ་བ་བྱེད། མཉམ་གནས་ཀྱིས་ལྟེ་བའི་རྩ་འཁོར་གྱི་ནང་དུ་གནས་ནས་བཟའ་བཏུང་
ལོངས་སྤྱོད་རྣམས་ལྟེ་བར་རོ་མཉམ་དུ་འཇུ་བ་དང༌། ཟས་ཀྱི་དྭངས་མ་རྣམས་སྙིང་
བྱེད་ཀྱང་། རླུང་གིས་དེའི་གྲོགས་བྱས་ནས་དྭངས་སྙིགས་འབྱེད་པ་ཡིན་ནོ། །གྱེན་
རྒྱུས་མགྲིན་པའི་རྩ་འཁོར་དུ་གནས་ཏེ་ལོངས་སྤྱད་བྱའི་བཟའ་བཏུང་རྣམས་ཐུར་དུ་མིད་
འདྲེན་པ་དང་། ཕྱི་རླུང་ནང་དུ་སྡུད་པ་དང༌། ངག་སྨྲ་བརྗོད་སོགས་ཀྱི་བྱ་བ་བྱེད་ལ།
ཁྱབ་བྱེད་ཀྱི་རླུང་ལུས་ཀྱི་ཚིགས་སོགས་ཐམས་ཅད་ལ་ཁྱབ་ནས། ལུས་བསྒུལ་བསྐྱོད་
དང༌། འགྲོ་འོང་སོགས་ཀྱི་བྱ་བ་བྱེད། ཡན་ལག་གི་རླུང་རྣམས་ཀྱིས་རིམ་པ་བཞིན་
དུ༑ མིག་གིས་གཟུགས་མཐོང་བ་དང༌། རྣ་བས་སྒྲ་ཐོས་པ་དང་། སྣས་དྲི་ཚོར་བ་
དང༌། ལྕེས་རོ་མྱོང་བ་དང་། ལུས་ཀྱི་རེག་བྱ་རྣམས་མྱོང་བའི་བྱ་བ་བྱེད། དེ་ནི་རྣལ་
འབྱོར་པ་དང་། འཁོར་བ་པ་གཉིས་ཀ་ལ་བྱ་བ་བྱེད་ཚུལ་ཐུན་མོང་བ་ཡིན་ཅིང་། རླུང་
དེ་རྣམས་ལས་རྩ་བའི་རླུང་བཞི་ལ་རྡོར་བཟླས་བྱས་པས་ཞི་སོགས་ཀྱི་ལས་འགྲུབ་པ་དང་།
ཡན་ལག་གི་རླུང་རྣམས་ལ་རྡོར་བཟླས་བྱས་པས། མིག་གི་མངོན་པར་ཤེས་པ་ལ་སོགས་
པའི་མངོན་པར་ཤེས་པ་རྣམས་འགྲུབ་པ་ཡང་རླུང་གིས་བྱེད། དེ་ནི་རྣལ་འབྱོར་པ་ལ་
ཡང་ཐུན་མོང་མ་ཡིན་པའི་བྱ་བ་བྱེད་ཚུལ་ཡིན་ཏེ། རྡོ་རྗེ་ཕྲེང་བ་ལས། དབང་པོའི་
སྲོག་ཅེས་བྱ་བ་ཡིན་པར་བཤད། །ཅེས་པ་དང༌། ཐུར་སེལ་གྱི་བྱེད་ལས་བཤད་པའི་
སྐབས་སུ། སྲོག་དང་རླུང་དང་ཕྱི་ས་དང༌། །དེ་བཞིན་དུ་ནི་ཁུ་བ་སོགས། །འོག་

 
འདྲེན་འདི་ནི་ཐུར་སེལ་བར། །རྟག་ཏུ་རྣལ་འབྱོར་པས་ཤེས་བྱ། །ཞེས་དང་། མཉམ་
གནས་ཀྱི་བྱེད་ལས་འཆད་པའི་སྐབས་སུ། རྒོད་དང་ཟ་དང་ལྡག་པ་དང་། །ཀུན་ཏུ་
འཐུང་དང་འཇིབ་པ་དང་། །གང་ཞིག་རྟག་ཏུ་མཉམ་གནས་པ། །མཉམ་དུ་གནས་
པ་ཞེས་བྱར་བརྗོད། །ཅེས་དང༌། གྱེན་རྒྱུའི་སྐབས་སུ། གྱེན་དུ་འགྲོ་ཞིང་སྡུད་པ་
དང༌། །བཟའ་དང་མྱང་སོགས་ཟ་བ་ནི། །ཤེས་ནས་ལྷན་ཅིག་འབྱོར་པ་དང༌། །གྱེན་
རྒྱུའི་ལས་སུ་ཤེས་པར་བྱ། །ཞེས་དང་། ཁྱབ་བྱེད་ཀྱི་བྱེད་ལས་འཆད་པའི་སྐབས་
སུ༑ ཁྱབ་དང་འཛིན་པ་ཉིད་དང་ནི། །འགྲོ་དང་དེ་བཞིན་བཟློག་ལ་སོགས། །ཚིགས་
རྣམས་ཀུན་ཏུ་ཁྱབ་པའི་ཕྱིར། །ཁྱབ་བྱེད་ཅེས་ནི་བྱ་བར་བཤད། །ཅེས་དང་། ཡོན་
ལག་གི་རླུང་གི་བྱེད་ལས་ནི། རླུང་རྣམས་ཕྲ་བའི་གཟུགས་ཀྱིས་ནི། །ཤེས་དང་ལྷན་
ཅིག་འདྲེས་ནས་ནི། །དབང་པོའི་སྒོ་ལས་རྒྱུ་བ་ནི། །ཡུལ་ལ་རྟག་ཏུ་སྤྱོད་པར་འགྱུར།།
ཞེས་པའོ། །དྲུག་པ་རླུང་ལ་བརྟེན་ནས་ཉམས་ལེན་གྱི་གནད་ཤེས་པར་བྱེད་ཚུལ་དེ་
ཇི་ལྟར་ཡིན་ཞེ་ན། དེ་ཡང་གཞི་ལ་རླུང་སྣ་བུག་ནས་འབྱུང་རྔུབ་བྱས་པ་ལ་བརྟེན་ནས།
འཆི་བའི་ཚེ་སྙིང་གའི་རྩ་མདུད་ལས་དབང་གིས་གྲོལ་བ་དེ་འབྱུང་ལ། དེ་ལ་བརྟེན་
ནས་རླུང་མི་ཤིགས་པའི་ཐིག་ལེ་ལ་ཐིམ་ནས་ལས་དབང་གིས་ཕུང་པོ་ཕྲ་རགས་ཕྱེ་ནས་
འཆི་བའི་འོད་གསལ་འཆར་བ་དང་། འོད་གསལ་གྱི་རླུང་སེམས་ཙམ་ལས་གང་དུ་
སྐྱེ་འགྱུར་གྱི་བཞིན་ལག་གི་རྣམ་པ་ཅན་གྱི་བར་དོ་རླུང་གི་ལུས་ཅན་དེ་འགྲུབ་ནས་བར་
དོ་ཤི་བའི་རྣམ་ཤེས་སྐྱེ་སྲིད་དུ་ཉིང་མཚམས་སྦྱོར་བར་བྱེད་པ་ཡིན་ལ། དེ་ཐབས་མཁས་
པའི་བླ་མའི་མན་ངག་དང་ལྡན་པའི་སྒྲུབ་པ་པོས་རླུང་སྔགས་དབྱེར་མེད་ཀྱི་རྡོ་རྗེའི་བཟླས་
པ་སོགས་ཕྱི་ནང་གི་སྲོག་རྩོལ་ལ་བརྟེན་ནས་སྙིང་གའི་རྩ་མདུད་བསྒོམ་སྟོབས་ཀྱིས་
གྲོལ་བ་དེ་འབྱུང༌། དེའི་མཐུས་ཕུང་པོ་ཕྲ་རགས་ཕྱེ་ནས། རླུང་རྣམས་མི་ཤིགས་པའི་
ཐིག་ལེ་ལ་བསྡུས་ནས་ཐིམ་པ་ལས་བྱུང་བའི་དཔེའི་འད་གསལ་འཆི་རིམ་བཞིན་དུ་འགྲུབ་

 
པ་དང་། དེའི་རླུང་སེམས་ཙམ་ལས་ཕུང་པོ་རྙིང་པ་ལས་གོ་ས་ལོགས་སུ་སྒྱུ་མའི་སྐུ་
བར་དོ་བ་བཞིན་དུ་འགྲུབ་པ་དང་། སྒྱུ་མའི་སྐུ་དེ་ཡང་ཕུང་པོ་རྙིང་པའི་ཁྲོད་དུ་བར་
དོ་བ་མངལ་དུ་སྐྱེ་སྲིད་ལེན་པ་བཞིན་དུ་རགས་པའི་ལུས་བཟུང་བའི་ཉམས་ལེན་གྱི་གནད་
ཤེས་པར་འགྱུར་བ་ཡིན་ཏེ། རྡོ་རྗེ་ཕྲེང་བ་ལས། རྣམ་པར་ཤེས་པའི་ཤིང་རྟའི་རླུང་
བསྐྱེད་པ་དང་། བག་ཆགས་ཀྱིས་བསླད་པའི་དབང་གིས་འཁོར་བར་འཁྱམས་པ་ཡིན་
གྱི༔ དེ་མ་གཏོགས་པའི་འཁོར་བ་མེད། ཅེས་གསུངས་པའི་རྗེས་སུ། དེ་ཕྱིར་འཁོར
བ་སྤོང་དོན་དུ། །ཐིག་ལེ་དབྱེ་བའི་གོ་འཕང་གསལ། །བསྒོམ་པ་ལ་ནི་རབ་འབད་
ནི་དངོས་གྲུབ་མྱུར། །ཞེས་གསུངས་པ་ཡིན་པས། མདོར་ན་འཁོར་བའི་བག་ཆགས་
སྦྱང་བའི་ཕྱིར་དུ། སྙིང་གའི་དྷཱ་ཏིའི་རོ་རྐྱང་གཉིས་ཀྱིས་དམ་དུ་བཅིངས་པའི་མ་རིག་
པའི་མདུད་པ་རྫོགས་པར་འགྲོལ་བྱེད། གདོང་གི་སྣ་རྩེར་འོད་ཀྱི་ཐིག་ལེའི་རྡོ་རྗེའི་
བཟླས་པ་བསྒོམ་པ་ལ་འབད་པར་བྱེད་དགོས་སོ། །དེ་ལྟར་ན་སྔར་བཤད་པ་ལྟར་རང་
ལྡོག་གི་རང་བཞིན་བརྒྱད་ཅུ་མ་སྐྱེས་པའི་མཚམས་སུ། ལུགས་འབྱུང་དང་ལུགས་
རིམ་གྱི་རྟོགས་པ་རྒྱུད་ལ་སྐྱེ་བའི་ཕྱིར་དུ། རྡོ་རྗེའི་བཟླས་པ་སོགས་རོ་རྐྱང་གི་རླུང་
རིམ་གྱི་ལམ་རྣམས་ཀྱི་གནད་བླ་ན་མེད་པ་ཤེས་པར་བྱའོ། །དེ་ཡང་གང་ཟག་དང་ཆོས་
ཀྱི་བདག་འཛིན་གཉིས་ཀྱི་ཞེན་ཡུལ་ལེགས་པར་སུན་ཕྱུང་ན། བདག་མེད་པའི་དོན་

 

 
ཀ་མེད་པའི་བཏུས་པའི་སགས་ལ་སོགས་ཏེ་རྒྱུད་སྡེ་རྣམས་ནས་བཤད་པའི་སང་པོ་ཉེ་
སྙིང་ལ་སོགས་པའི་སྔགས་རིགས་ཇི་སྙེད་ཡོད་པ་རྣམས་ཡིན་ལ། བཏུ་ཚུལ་ནི་རང་
ཏེ༑ སྤྱོད་བསྡུས་ལས། དེ་ལ་སྦྲུལ་ལ་སོགས་པའི་སྔགས་རྣམས་ནི། ཨཱ་ལི་ཀཱ་ལི་
དང་མ་ནིང་གི་ངོ་བོ་ཉིད་མན་ངག་ཇི་ལྟར་ཐོབ་པ་ཡི་གེ་གསུམ་ལ་རབ་ཏུ་འཇུག་གོ།
དེས་ན་ཡི་གེ་གསུམ་ནི་སྔགས་ཐམས་ཅད་ཀྱི་བདག་པོའོ། །ཞེས་དང༌། རྩ་རྒྱུད་ལེའུ་
རྡོ་རྗེའི་རིགས་ཀྱི་ལྷ་རྣམས་ཀྱི་སྙིང་པོའི་ས་བོན། ཨཱགསུང་རྡོ་རྗེའི་རིགས་ཀྱི་ལྷ་
བཟླས་པར་འགྱུར་བ་ཡིན་ནོ། །དེ་ལྟར་སྔགས་བཟླས་པའི་དགོས་པའི་བྱེད་ལས་ནི་
དང་བཅས་པ་འགྲུབ་པ་ཡིན་ནོ། །སྤྱོད་བསྡུས་ལས་སྔགས་ཐམས་ཅད་ཕོ་མོ་མ་ནིང་

 
བུད་མེད། གསལ་བྱེད་སོ་བཞི་སྐྱེས་པ་དང་། རྀ་ལཾ་བཞི་ནི་མ་ནིང་ངོ༌། །བཏུས་
པའི་སྔགས་ལ་སྦྱར་ན་རྒྱུད་སྡེ་ནས་གསུངས་པའི་ལྷ་ཕོའི་བཟླས་བྱའི་སྔགས་ཐམས་ཅད་
སྐྱེས་པ། མོའི་བཟླས་བྱའི་སྔགས་ཐམས་ཅད་བུད་མེད། ལྷ་ཕོ་མོ་གཉིས་ཀའི་བཟླས་
བྱའི་སྔགས་ཐམས་ཅད་མ་ནིང༌། ཡི་གེ་གསུམ་ལ་སྦྱར་ན་ཨོ་སྐྱེས་པ། ཨཱུ༔ བུད་
མེད། ཧཱུྃ་མ་ནིང་གི་སྔགས་སུ་འཇོག་པ་ཡིན་ནོ། །སྔགས་ཐམས་ཅད་ཀྱི་ངེས་དོན་
རླུང་རྣམས་རྩ་ནང་སོ་སོ་ནས་དབྱངས་གསལ་གྱི་གདངས་མི་གསལ་བར་སྒྲོགས་པ་ནི།
བཏུ་བཞི་ཨཱ་ལི་ཀཱ་ལིའི་ངེས་དོན་དང་། རླུང་རྣམས་རྩ་ནང་སོ་སོ་ནས་དབྱངས་གསལ་
དང༌། ནང་དུ་འཇུག་པ་ཨོཾ་གྱི་གདངས་དང་། གནས་པ་ཨཱའི་གདངས་སུ་སྦྱར་བའི་
ཡི་གེ་འབྲུ་གསུམ་གྱི་གདངས་ནི་བཏུས་པའི་སྔགས་ཀྱི་དོན་ཡིན་ལ། རླུང་ལྡང་འཇུག་
གནས་གསུམ་དང་། ཡི་གེ་འབྲུ་གསུམ་དབྱེར་མེད་དུ་སྦྱར་ནས་རྩ་བ་དང་ཡན་ལག་
གི་རླུང་ལ་རྡོར་བཟླས་བྱས་པས་ཞི་སོགས་ཀྱི་ལས་འགྲུབ་པ་དེ་ཡི་གེ་འབྲུ་གསུམ་གྱི་
བཟླས་པ་བྱས་པས་ལས་རྣམས་འགྲུབ་པའི་ངེས་དོན་ཡིན་ནོ། །རྒྱུ་མཚན་དེས་ན་རྒྱུད་
སྡེ་རྣམས་ནས་བཤད་པའི་སྦྲུལ་ལ་སོགས་པའི་སྔགས་རིགས་བཞི་པོ་ཀུན་གྱི་གཙོ་བོའམ་
བདག་པོ་ནི། ཡི་གེ་འབྲུ་གསུམ་ཡིན་ཏེ། རྒྱུ་མཚན་རྒྱུད་སྡེ་ནས་བཤད་པའི་སྔགས་
ཐམས་ཅད་བཟླས་པའི་དགོས་པ་ནི། རྒྱུད་སྡེ་ནས་བཤད་པའི་ལྷ་ཐམས་ཅད་ཀྱི་ཐུགས་
རྒྱུད་བསྐུལ་ཏེ། མཆོག་ཐུན་མོང་གི་དངོས་གྲུབ་འགྲུབ་པའི་ཆེད་ཁོ་ན་ཡིན་ལ། དེ་
ནི་ཡི་གེ་འབྲུ་གསུམ་གྱི་སྔགས་བཟླས་པས་སྒྲུབ་ནུས་པ་ནི་ཡིན་ཏེ། རྒྱུད་སྡེ་ནས་བཤད་
པའི་ལྷ་ཇི་སྙེད་ཡོད་པ་ཐམས་ཅད་སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ་གསུམ་གྱི་
ལྷའི་ནང་དུ་འདུ་ཞིང་། སྐུ་རྡོ་རྗེའི་རིགས་ཀྱི་ལྷ་ཐམས་ཅད་ཀྱི་ཐུགས་རྒྱུད་བསྐུལ་བའི་
སྔགས་རྣམས་ཀྱི་བྱེད་ལས་ཨོ་ཡིག་གིས་སྒྲུབ་ནུས་པ་དང་། གསུང་རྡོ་རྗེའི་རིགས་

 
ཀྱི་ལྷ་རྣམས་ཀྱི་ཐུགས་རྒྱུད་བསྐུལ་བའི་སྔགས་ཐམས་ཅད་ཀྱི་བྱེད་ལས་ཨཱཡིག་གི་
སྒྲུབ་ནུས་པ་དང༌། ཐུགས་རྡོ་རྗེའི་རིགས་ཀྱི་ལྷ་ཐམས་ཅད་ཀྱི་ཐུགས་རྒྱུད་བསྐུལ་བའི་
སྔགས་ཀྱི་བྱེད་ལས་ནི་ཧཱུཾ་ཡིག་གིས་སྒྲུབ་ནུས་པས་ན་སྔགས་ཐམས་ཅད་ཀྱི་བྱེད་ལས་
ཡི་གེ་འབྲུ་གསུམ་གྱི་བྱེད་ལས་སུ་འདུ་བས། ཡི་གེ་འབྲུ་གསུམ་སྔགས་ཐམས་ཅད་
ཀྱི་བདག་པོར་འཇོག་པ་ཡིན་ནོ། །གཉིས་པ་སྔགས་ཀྱི་བརྡ་ནི། སྔགས་ཀྱི་མིང་ཡིན་
ལ་དེ་ལ་ཡང་བཏུ་བཞིའི་སྔགས་དང་། བཏུས་པའི་སྔགས། སྙིང་པོ། ཉེ་སྙིང་།
ཕྲེང་སྔགས་སོགས་དུ་མ་ཡོད་ཀྱང་། འདིར་ནི་སྔགས་ཀྱི་བརྡའ་ཞེས་པ་སྔགས་ཀྱི་གདངས་
ལ་བྱས་ནས། རླུང་ལྡང་འཇུག་གནས་གསུམ་ཡི་གེ་འབྲུ་གསུམ་གྱི་གདངས་སུ་ཡོད་
པ་ཉིད་ཡིན་ཏེ། དགོངས་པ་ལུང་སྟོན་ལས། བརྡ་ཡི་དེ་ཉིད་གསུམ་གནས་པ། །རང་
བཞིན་བཟླས་པའི་མཚན་ཉིད་དོ། །ཞེས་གསུངས་ཤིང་རྒྱུད་དེ་ཉིད་ལས་རླུང་ཕྱིར་ལྡང་
པ་ལ་མྱུར་བ་དང་། ནང་དུ་འཇུག་པ་ལ་རྣམ་སྡུད་དང་། གནས་པ་ལ་དལ་པ་ཅན་ཞེས
པའི་བརྡས་ཀྱང་གསུངས་སོ། །གསུམ་པ་སྔགས་ཀྱི་དོན་ལ་མང་དུ་ཡོད་ཀྱང་འདིར་
ཡི་གེ་འབྲུ་གསུམ་གྱི་སྔགས་ཀྱི་དོན་ཡིན་པས། དེ་ཡང་མཚོན་དོན་དང༌། དགོས་
ཤིགས་པའི་ཐིག་ལེ་ལས་རླུང་ལྡང་འཇུག་གནས་གསུམ། ཡི་གེ་འབྲུ་གསུམ་གྱི་གདངས་
དང་སྦྱར་བའི་རྡོ་རྗེའི་བཟླས་པ་བྱས་པས། རླུང་རྣམས་མི་ཤིགས་པའི་ཐིག་ལེ་ལ་བསྡུས་
ཏེ་ཐིམ་པ་ལས་བྱུང་བའི་ཤིན་ཏུ་ཕྲ་བའི་རླུང་སེམས་དེ་ཡོངས་སུ་གྱུར་པ་ལས་རྡོ་རྗེ་གསུམ་
དབྱེར་མི་ཕྱེད་པའི་རིམ་པ་གསུམ་པའི་སྒྱུ་མའི་སྐུར་ལངས་པ་ནི། ཡི་གེ་འབྲུ་གསུམ་
གྱི་དགོས་དོན་ཡིན་ཏེ། དགོངས་པ་ལུང་སྟོན་ལས། དེ་ནི་ཡོངས་སུ་གྱུར་པའི་གཟུགས།།
ལྷ་རུ་ཉེ་བར་དམིགས་པའོ། །ཞེས་གསུངས་སོ། །བཞི་པ་སྔགས་ཀྱི་དོན་དམ་པ་
ནི༑ ཆོས་རྣམས་ཀྱི་གནས་ལུགས་མཐར་ཐུག་པ་དུས་གསུམ་མཁྱེན་པའི་རྒྱལ་བ་རྣམས་

 
ཀྱིས་གསར་དུ་མ་བྱས་ཤིང་། རྟག་ཆད་ཀྱི་མཐའ་རྣམས་དང་བྲལ་བའི་ཡུལ་སྟོང་པ་
དེ་དང་། རྟོགས་པ་ལྷན་སྐྱེས་ཀྱི་བདེ་བ་ཆེན་པོ་དབྱེར་མེད་དུ་སྦྱར་བའི་དོན་གྱི་འོད་
གསལ་གྱི་ཡེ་ཤེས་ནི་སྔགས་ཀྱི་དོན་དམ་པ་ཡིན་ཏེ། དགོངས་པ་ལུང་སྟོན་ལས། འགག་
མེད་རབ་ཏུ་ཞི་བ་སྟེ། །རྟག་དང་ཆད་པ་རྣམ་པར་སྤངས། །དུས་གསུམ་མཁྱེན་པས་
མ་བྱས་པ། །རྟོགས་པ་ནམ་མཁའ་དབྱེར་མེད་མཚན། །འདི་ཉིད་ཁོ་ན་དོན་དམ་སྟེ།།
སོ་སོ་རང་རིག་མཚན་ཉིད་དོ། །ཞེས་གསུངས་པའི་ཕྱིར་རོ། །ལྔ་པ་སྔགས་ཀྱི་རྩ་
བ་ཨ་ཐུང་བཤད་པ་ལ། དགོངས་པ་ལུང་སྟོན་ལས། །ཐུང་དུ་མ་ལུས་ངག་ཏུ་འགྱུར།།
གཅིག་མིན་དུ་མ་མ་ཡིན་ནོ། །ཞེས་པས། ཨ་ཐུང་ངག་མ་ལུས་པའི་རྩ་བར་གསུངས་
ཤིང་དེའི་དོན་འཆད་པ་ན། སྤྱོད་བསྡུས་སུ། འདི་ན་གསུང་རབ་འཆད་པ་དག་ནི།
བྱ་ཀ་ར་ཎའི་ཚིག་སྔོན་དུ་བྱས་ནས། སྒྲ་ཡི་དོན་འབའ་ཞིག་གི་རྗེས་སུ་འབྲང་གི། ཡང་
ཡི་གེས་བརྗོད་པ་གང་དུ་གང་གི་ཕྱིར། ཇི་ལྟར་རབ་ཏུ་འཇུག་པ་ཤེས་པ་ནི་མ་ཡིན་
ནོ༑ ༑ཡི་གེའི་དེ་ཁོ་ན་ཉིད་ཇི་ལྟ་བ་ཉིད་ནི་མི་ཤེས་ཏེ། སངས་རྒྱས་རྣམས་ཀྱི་སྤྱོད་
ཡུལ་ཡིན་པའི་ཕྱིར་རོ། །བསྟན་པའི་རིམ་གྱིས་དེ་ཁོང་དུ་ཆུད་པར་བྱ་ཡིས་ཉོན་ཅིག།
ཅེས་གསུངས་པས་བསྟན་ལ། ཁོང་དུ་ཆུད་པར་བྱེད་ཚུལ་ནི། ཨ་ནི་སྐྱེ་བ་མེད་པའི་
ཕྱིར་ཆོས་ཐམས་ཅད་ཀྱི་སྒོའོ། །ཞེས་གསུངས་ཤིང་དེའི་ཤེས་བྱེད་དུ་རྡོ་རྗེ་དཀྱིལ་འཁོར་
རྒྱན་ཞེས་བྱ་བའི་རྒྱུད་ལས་སྙིང་གི་དབུས་ན་མི་ཤིགས་པ། །གསལ་ཞིང་མར་མེ་དག་
དང་མཚུངས། །མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པ་ཡིན། །ཞེས་
དང་། འཇམ་དཔལ་མཚན་བརྗོད་ལས། ཨ་ནི་ཡིག་འབྲུ་ཀུན་གྱི་མཆོག །དོན་ཆེན་
ཡི་གེ་དམ་པ་ཡིན། །ཁོང་ནས་འབྱུང་བ་སྐྱེ་བ་མེད། །ཚིག་ཏུ་བརྗོད་པ་སྤངས་པ་
སྟེ༑ ༑བརྗོད་པ་ཀུན་གྱི་རྒྱུ་ཡི་མཆོག །ཚིག་ཀུན་རབ་ཏུ་གསལ་བར་བྱེད། །ཅེས་
གསུངས། ཨ་ཐུང་ངག་མ་ལུས་པའི་རྩ་བ་ཡིན་ཚུལ་ལ་གཉིས་ལས། དྲང་དོན་གྱི་

 
ཨ་ཐུང་དྲང་དོན་གྱི་ངག་མ་ལུས་པའི་རྩ་བ་ཡིན་ཚུལ་དང་། ངེས་དོན་གྱི་ཨ་ཐུང་ངེས་
དོན་གྱི་ངག་མ་ལུས་པའི་རྩ་བ་ཡིན་པའི་ཚུལ་ལོ། །དང་པོ་ནི། དྲང་དོན་གྱི་ཨ་ཐུང་
དབྱངས་གསལ་གྱི་སྲོག་ཏུ་ཞུགས་ནས་ཡི་གེ་དང༌། ཡི་གེ་དུ་མ་འདུས་ཤིང་བསགས་
པ་ལས་མིང་དང་ཚིག་རྣམས་དང༌། དེ་དུ་མ་འདུས་ཤིང་བསགས་པ་ལས་ཤོ་ལོ་ཀ་དང་།
རབ་བྱེད་དང་། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་བར་རྣམས་འབྱུང་བ་ནི་དྲང་དོན་
གྱི་ཨ་ཐུང་དྲང་དོན་གྱི་ངག་མ་ལུས་པའི་རྩ་བར་འགྱུར་ཚུལ་ཡིན་ཀྱང་། ངེས་དོན་གྱི་
ཨ་ཐུང་དེར་འགྱུར་ཚུལ་ནི་མིན་ཏེ། དེ་ཡིན་ན་རྒྱུད་སྡེ་འོག་མ་རྣམས་དང་། ཕར་
ཕྱིན་ཐེག་པ་བ་སྒྲ་པའི་རྗེས་སུ་འབྲང་བའི་གསུང་རབ་འཆད་པ་དག་གིས་ཀྱང་། གོང་
དུ་བཤད་པ་དེ་ཤེས་པར་འགྱུར་ལ། དེ་ལྟར་ན་ཨ་ཐུང་ངག་མ་ལུས་པའི་རྩ་བར་འགྱུར་
ཚུལ་དེ། དེ་དག་གིས་མི་ཤེས་པར་གསུངས་པ་དང་འགལ་བའི་ཕྱིར། བོད་ཀྱི་བླ་མ་
ལ་ལ་གོང་དུ་དྲངས་པའི་སྤྱོད་བསྡུས་ཀྱི་གང་དུ་གང་གི་ཞེས་སོགས་ཀྱི་དོན་ལ་གང་དུ་
ཞེས་པ་བཤད་པའི་གཞིར་དྲངས། གང་འཇུག་ན་རྗོད་བྱེད་ཀྱི་སྒྲ་འཇུག གང་དུ་འཇུག་
ན་རང་གི་བརྗོད་བྱ་སྟོན་པ་ལ་འཇུག ཚུལ་ཇི་ལྟར་དུ་འཇུག་ན་ཨ་ཐུང་དབྱངས་གསལ་
གྱི་སྲོག་ཏུ་ཞུགས་པའི་ཡི་གེ། དེ་དུ་མ་འདུས་པ་ལས་ཤོ་ལོ་ཀ་དང་རབ་བྱེད་ནས་ཆོས་
ཕུང་གི་བར་འབྱུང་བ་ནི་ལུང་དེའི་དོན་དུ་འདོད་པ་ནི་མིན་པར་ཤེས་པར་བྱའོ། །ཡང་
བོད་ཀྱི་བླ་མ་མཁས་པ་ཁ་ཅིག །ཨས་ནི་གནས་ལུགས་སྐྱེ་བ་མེད་པ་མཚོན་པས། ཆོས་
ཐམས་ཅད་རང་བཞིན་སྟོང་པའི་ངང་ལས་བྱུང་ཞིང་། སྟོང་པའི་ངང་དུ་ཐིམ་པར་འགྱུར་
བ་ནི། ངེས་དོན་གྱི་ཨ་ཐུང་ངེས་དོན་གྱི་ངག་མ་ལུས་པའི་རྩ་བར་འགྱུར་ཚུལ་ཡིན་
ཟེར་བ་ཡང་མི་འཐད་དེ། དེ་ཙམ་ཞིག་ནི་རྒྱུད་སྡེ་འོག་མ་དང་ཕར་ཕྱིན་ཐེག་པ་ནས་
ཀྱང་ཤེས་པར་ནུས་ལ། ངེས་དོན་གྱི་ཨ་ཐུང་ངག་མ་ལུས་པའི་རྩ་བར་འགྱུར་ཚུལ་ནི།
དེ་རྣམས་ཀྱིས་མི་ཤེས་བར་གསུངས་པའི་ཕྱིར་རོ། །གཉིས་པ་ནི། འོ་ན་རང་ལུགས་

 
ལ་ཇི་ལྟར་ཡིན་ཞེ་ན། སྙིང་ཁའི་ཤིན་ཏུ་ཕྲ་བའི་སྲོག་འཛིན་ངེས་དོན་གྱི་ཨ་ཐུང་ཡིན་
པས། དེ་རྩ་བ་དང་ཡན་ལག་གི་རླུང་གཞན་རྣམས་ཀྱི་རྩ་བ་ཡིན་པ་ནི། ངེས་དོན་གྱི་
ཨ་ཐུང་ངེས་དོན་གྱི་ངག་མ་ལུས་པའི་རྩ་བ་ཡིན་པའི་དོན་ཡིན་ཏེ། ཨ་ནི་སྐྱེ་བ་མེད་
ལས། སྙིང་གའི་དབུས་ན་མི་ཤིགས་པ། །ཞེས་སོགས་དང༌། མཚན་བརྗོད་ལས།
ཨ་ནི་ཡིག་འབྲུ་ཀུན་གྱི་མཆོག །ཅེས་སོགས་ཀྱི་དོན་ཡིན་པའི་ཕྱིར་རོ། །དེའི་ཚུལ་
ཡང་སྲོག་འཛིན་ཤིན་ཏུ་ཕྲ་བ་དེ་ལ་རླུང་གཞན་རྣམས་ཐིམ་ནས། རླུང་སེམས་ངོ་བོ་
དབྱེར་མི་ཕྱེད་པ་དེས་སྒྲུབ་གཞི་བྱས་ནས། སྒྱུ་མའི་སྐུ་བསྒྲུབ་པ་ན་དོན་ཆེན་པོ་དང༌།
རྒྱུ་མཚན་དེའི་ཕྱིར་ཡི་གེ་དམ་པའམ་མཆོག་ཡིན་པ་དང་། སྲོག་འཛིན་ཕྲ་མོའི་རླུང་
དེ་ཐོག་མ་མེད་པ་ནས་རིགས་འདྲ་རྒྱུན་མི་འཆད་པས་ཁོང་ནས་འབྱུང་བ་དང་། གདོད་
ཚིག་ཡི་གེའི་ངོ་བོར་བརྗོད་དུ་མེད་པས་ན། ཚིག་ཏུ་བརྗོད་པ་སྤངས་པ་དང་། ངག་
མ་ལུས་པའི་རྩ་བ་རླུང་དང་། རླུང་རྣམས་ཀྱི་རྩ་བ་སྲོག་འཛིན་ཕྲ་མོ་དེ་ཡིན་པས། བརྗོད་
པ་ཀུན་གྱི་རྒྱུ་ཡི་མཆོག་དང༌། དེས་མིང་དང་ཡི་གེ་རྣམས་ངག་ནས་གསལ་བར་བརྗོད་
པའི་རྒྱུ་བྱེད་པས་ན། ཚིག་ཀུན་རབ་ཏུ་གསལ་བར་བྱེད་ཅེས་པའོ། །རྒྱུ་མཚན་དེས་
ན་ཤིན་ཏུ་ཕྲ་བའི་རླུང་སེམས་དེས་བསྒྲུབ་གཞི་བྱས་པ་ལས། སྒྱུ་མའི་སྐུར་བཞེངས་
པའི་སྒྱུ་ལུས་པ་དེས་རྟེན་དེ་ལ་མི་སློབ་པའི་ཟུང་འཇུག་འགྲུབ་པར་འགྱུར་བས་ན། སངས་
རྒྱས་ཐམས་ཅད་ཨ་ཡི་རིགས་ཡིན་པ་དང་། ཨ་ལས་འཁྲུངས་པ་དང་ཨ་རྒྱུར་བྱས་
པ་ལས་བྱུང་བ་ཡིན་པར་བཤད་དོ། །འོ་ན་གོང་གི་སྤྱོད་བསྡུས་ཀྱི་ལུང་དེའི་དོན་ཇི་ལྟར་
ཡིན་ཞེ་ན། འཇུག་གོ་ཞེས་པ་བཤད་པའི་གཞིར་དྲངས་ནས། གང་འཇུག་ན་རྩ་བ་

 
དང་ཡན་ལག་གི་རླུང་རྣམས་འཇུག་གོ །གང་ལ་འཇུག་ན་ངེས་དོན་གྱི་ཨ་ཐུང་མི་ཤིགས་
པའི་ཐིག་ལེ་ལ་འཇུག་གོ །ཚུལ་ཇི་ལྟར་དུ་འཇུག་ན་ས་ཆུ་ལ་ཐིམ་པ་སོགས་འཆི་བའི་
ཐིམ་རིམ་དང་འདྲ་བའི་སྒོ་ནས་འཇུག་གོ །ཐབས་གང་གིས་འཇུག་ན་རླུང་སྔགས་དབྱེར་
མི་ཕྱེད་པའི་རྡོ་རྗེའི་བཟླས་པ་བྱས་པའི་སྟོབས་ཀྱིས་འཇུག་གོ །དགོས་པ་གང་གི་ཕྱིར་
འཇུག་ན། དངོས་པོ་མེད་པའི་འོད་གསལ་མངོན་དུ་བྱ་བའི་ཕྱིར་འཇུག་གོ། རྒྱུ་མཚན་
དེས་ན་ངེས་དོན་གྱི་ཨ་ཐུང་ངག་མ་ལུས་པའི་རྩ་བར་བསྟན་པས་རྡོར་བཟླས་གང་ལ་བྱ་
བའི་གཞིའི་དམིགས་རྟེན་ཤེས་པར་ནུས་པ་ཡིན་ནོ། །སྔགས་བཏུས་པའི་ཚུལ་ནི་རྡོར་
བཟླས་ཀྱི་ཡུལ་བཟླས་བྱའི་སྔགས་དང༌། སྔགས་ཀྱི་བརྡས་ནི་རྡོར་བཟླས་བྱ་ཚུལ་དང་།
སྔགས་ཀྱི་དོན་དང་སྔགས་ཀྱི་དོན་དམ་པ་གཉིས་ཀྱིས་ནི་རིམ་པ་བཞིན་དུ་སྙིང་གའི་མི་
ཤིགས་པའི་ཐིག་ལེ་ལ་དམིགས་ནས་རྡོར་བཟླས་བྱས་པ་ལ་བརྟེན་ནས་ཀུན་རྫོབ་སྒྱུ་ལུས་
དང༌། དོན་དམ་འོད་གསལ་གྱི་ཡེ་ཤེས་འགྲུབ་ཚུལ་དེ་བསྟན་ཏོ། །དོན་དེ་རྣམས་ནི་
སྤྱོད་བསྡུས་ལས་ངེས་དོན་གྱི་ཤེས་བྱ་སྔགས་ཀྱི་མཚན་ཉིད་བཤད་པའི་གནད་དམ་པ་ཡིན་
པར་ཤེས་པར་བྱའོ། །དྲུག་པ་ངག་དབེན་སྲོག་རྩོལ་གྱི་ཡན་ལག་ཏུ་འགྱུར་ཚུལ་ལ།
རིམ་ལྔ་ལས་ངག་དབེན་དུ་གསུངས་པ་རྣམས་ཀྱིས་རྒྱུད་ཕྱི་མར་སྲོག་རྩོལ་གྱི་ཡན་ལག་
གསུངས་པ་རྣམས་ཀྱི་དོན་བཤད་པ་ཡིན་ལ། དེའི་བསྟན་ཚུལ་ཡང་རྒྱུད་ཕྱི་མ་ལས།
ཡེ་ཤེས་ལྔ་ཡི་རང་བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །གོང་བུའི་གཟུགས་
ཀྱི་ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟག །ཅེས་པས་སྲོག་རྩོལ་གསུམ་གྱི་ནང་
ནས་གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པའི་སྲོག་རྩོལ་དེ་བསྟན་ཅིང་། དེ་ཡང་
ཡེ་ཤེས་ལྔ་དང་། འབྱུང་བ་ལྔའི་ངོ་བོར་གྱུར་བའི་ལུས་ཀྱི་སྟོད་དུ་གནས་པའི་རླུང་རྣམས་
གོང་བུ་སྟེ་ཐིག་ལེའི་གཟུགས་སུ་རྗེས་ཆགས་ཀྱི་མེས་ཞུ་ནས་དྷཱ་ཏཱིའི་མར་སྣའི་རྩེ་མོར་
ཕབ་ནས་བསྒོམ་པ་ནི། གསང་བའི་སྣ་རྩེར་རྫས་ཐིག་བསྒོམ་ཚུལ་ཡིན་ལ། ཡང་

 
ཡེ་ཤེས་ལྔ་ཡི་རང་བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །རིན་ཆེན་ཁ་དོག་
སྣ་ལྔ་པ། །སྲོག་དང་རྩོལ་བ་ཞེས་བྱར་བཤད། །རང་སྔགས་ཞེས་སྦྲེལ་བས་ནི། གདོང་
གི་སྣ་རྩེར་འོད་ཀྱི་ཐིག་ལེ་བསྒོམ་ཚུལ་དེ་བསྟན། དེ་ཡང་ཡེ་ཤེས་ལྔ་དང་འབྱུང་བ་
ལྔའི་ངོ་བོར་གྱུར་པའི་རིན་ཆེན་ཁ་དོག་སྣ་ལྔ་པའི་སྲོག་སྟེ་རླུང་སྟེང་གི་སྣ་བུག་ནས་
འཇའ་ཚོན་གཅིག་བཞིན་དུ་རྒྱུ་བས་ལྡང་འཇུག་གནས་གསུམ་གྱི་གདངས་དང༌། རང་
སྔགས་ཏེ་ཡི་གེ་འབྲུ་གསུམ་གྱི་གདངས་དང་སྦྱར་བའི་རྡོ་རྗེའི་བཟླས་པ་སྲོག་དང་རྩོལ་
བ་སྟེ་དབུ་མའི་ནང་དུ་རླུང་འཛུད་པར་བྱེད་པའི་ཐབས། གདོང་གི་སྣ་རྩེར་འོད་ཀྱི་ཐིག་
ལེའི་སྲོག་རྩོལ་བསྒོམ་པའི་ཚུལ་ཡིན་ལ། ཡང་དེ་ཉིད་ལས། རང་སྔགས་སྙིང་
ཁར་བསམས་ནས་ནི། །ཞེས་པས་རང་སྔགས་ཡར་སོང་ནས། སྙིང་གར་བསམ་པ་
་། སྲོག་ནི་ཐིག་ལེར་གྱུར་བཞག་ཅེས་པས་སྙིང་གའི་སྣ་རྩེར་སྔགས་ཀྱི་ཐིག་ལེའི་
སྲོག་རྩོལ་བསྒོམ་ཚུལ་དེ་བསྟན་པ་ཡིན་པས། སྙིང་གའི་རྩ་འཁོར་གྱི་དྷ་ཏིའི་དབུས་
སུ་མི་ཤིགས་པའི་ཐིག་ལེ་དང་དབྱེར་མེད་དུ་ཨ་ཐུང་དང་བཅས་པ་བསྒོམ་པར་བྱེད་པ་
ནི་སྙིང་གའི་སྣ་རྩེར་སྔགས་ཀྱི་ཐིག་ལེའི་སྲོག་རྩོལ་བསྒོམ་ཚུལ་ཡིན་ནོ། །གསུམ་
པ་ནི། དེ་ལ་བརྟན་པ་ཐོབ་ནས་རླུང་སྔགས་དབྱེར་མེད་པའི་རྡོ་རྗེའི་བཟླས་པ་བྱ་ཚུལ་
ལ། རྡོ་རྗེའི་བཟླས་པ་བྱ་བའི་གཞུང་གི་ཁུངས་འགོད་བ། རྡོར་བཟླས་བྱེད་པའི་གནས་
སྐབས་དངོས་བཤད་པ། རྡོར་བཟླས་བྱས་པས་མྱོང་བ་སྐྱེ་བའི་རིམ་པ་བཤད་པ། རྡོར་
བཟླས་ཀྱི་དབྱེ་བ་བཤད་པ། རྡོར་བཟླས་མཉམ་རྗེས་སུ་སྐྱོང་ཚུལ་ལོ། །དང་པོ་ནི་རྩ་
རྒྱུད་ལས། རིན་ཆེན་ཆེན་པོ་ཁ་དོག་ལྔ། ཡུངས་ཀར་གྱི་ནི་འབྲུ་ཚད་ཙམ། སྣ་ཡི་
རྩེ་མོར་ནན་ཏན་དུ། །རྣལ་འབྱོར་གྱིས་ནི་རྟག་ཏུ་བསྒོམ་ཞེས་པ་དང་། རིན་ཆེན་
བརྟན་པར་གྱུར་ནས་སྤྲོ། །བརྟན་པར་མ་གྱུར་ཡོངས་མི་སྤྲོ་ཞེས་དང་། རྡོ་རྗེ་ཕྲེང་བ་
ལས། དབང་པོ་ཡི་ནི་སྒོ་ཀུན་ལ། ཐམས་ཅད་དུ་ནི་ཀུན་སྔོམ་པ། །ཧཱུྃ་བཟླས་པ་ནི་

 
མཚུངས་མེད་བྱ། མཆོག་ཏུ་རྒྱུན་མི་འཆད་པར་ནི། ཟླ་བ་དྲུག་ཏུ་བྱས་ནས་ཀྱང༌། །
དེ་རྗེས་སྐད་ཅིག་དེ་ལ་ཐོབ། །ཞེས་པ་དང༌། ཡང་དེ་ཉིད་ལས། གསུམ་པ་རྣལ་
འབྱོར་པ་ཡིས་རྟོགས། །རྣམ་རྟོག་མེད་པ་རྨད་བྱུང་ཚེ། །རླུང་རྣམས་ཐམས་ཅད་འགོག་
པས་ནི། །སྐྱེ་བ་དེ་ཉིད་རྟོག་པའོ། །ཞེས་པ་དང་། གཤིན་རྗེ་གཤེད་དམར་པོའི་རྒྱུད་
ལས་ཀྱང༌། དང་པོ་ལྷ་ཡི་གཟུགས་སུ་སྟེ། །ལུས་ནི་རྣམ་པར་དག་པར་བྱ། །གཉིས་
པར་གསང་སྔགས་བཟླས་པ་སྟེ། །ཨཱ་ལི་ཀཱ་ལིའི་བཟླས་པ་དང༌། །སྐུ་གསུང་ཐུགས་
ཀྱི་དབྱེར་བ་སྟེ། །བློ་ལྡན་ཡི་གེ་གསུམ་བཟླས་བྱ། །དེ་བཞིན་བློ་ལྡན་ཁྲི་ཕྲག་གཉིས།།
བརྒྱ་ཕྲག་བཅུ་དྲུག་བཟླས་པ་བྱ། །ཉིན་དང་མཚན་མོའི་གྲངས་ཀྱིས་ནི། །གསང་སྔགས་
བཟླས་པ་བྱེད་པ་ཡིན། །ཞེས་པ་རྣམས་ཀྱིས་དོན་གྱི་འོད་གསལ་འདྲེན་པའི་ནང་གི་
ཐབས་རྡོར་བཟླས་བྱ་ཚུལ་གསལ་བར་བསྟན་ནོ། །གཉིས་པ་རྡོར་བཟླས་བྱེད་པའི་གནས་
སྐབས་དངོས་ལ། རྫོགས་རིམ་པས་ཞི་བ་སོགས་ཀྱི་ལས་སྒྲུབ་པའི་དོན་དུ་རྡོར་བཟླས་
བྱེད་པའི་སྐབས་དང་། མངོན་ཤེས་ལྔ་སྒྲུབ་པའི་དོན་དུ་རྡོར་བཟླས་བྱེད་པའི་སྐབས་
དང༌། ལུས་དབེན་སྔོན་དུ་སོང་ནས་སེམས་དབེན་གྱི་སྟོང་པ་རྣམས་བསྐྱེད་པའི་དོན་
དུ་རྡོར་བཟླས་བྱེད་པའི་སྐབས་དང་གསུམ་ཡོད་པ་ལས་འདིར་ཕྱི་མ་ཡིན་ལ། དེ་ཡང་
དང་པོ་ནི། སྲོག་འཛིན་སོགས་རྩ་བའི་རླུང་བཞི་ལ་བྱེད་པ་དང་། གཉིས་པ་ནི། རྒྱུ་
བ་སོགས་ཡན་ལག་གི་རླུང་ལ་བྱེད་ཅིང་། སྐབས་འདིར་ཐོག་མར་རྩ་བའི་རླུང་བཞི་
དང་དེ་ལ་ནུས་པ་རྙེད་པའི་མཚམས་ནས་ཡན་ལག་གི་རླུང་ལྔ་ལ་བྱེད་དོ། །དེ་ཡང་
གནས་གང་ནས་བྱེད་པ་ནི། སྙིང་གའི་རྩ་འཁོར་གྱི་དབུས་མི་ཤིགས་པའི་ཐིག་ལེ་དང་
བཅས་པ་ཉིད་ལ་བྱེད་དོ། །སྒྲོན་གསལ་ལས། བརྟན་པ་ནི་རྟག་པ་སྟེ། དེ་གང་ཞེ་ན་
མི་ཤིགས་པའོ། །དེ་ལས་རིན་ཆེན་ཏེ་ཁ་དོག་སྣ་ལྔ་པའི་འོད་ཟེར་གྱི་ཚོགས་སྤྲོ་བར་
བྱ་ཞིང་། འཇུག་པ་དང༌། གནས་པ་དང༌། ལྡང་བས་འཇུག་པར་བྱའོ། །ཞེས་དང་

 
རྒྱུད་ལས། གསལ་བའི་དཀྱིལ་འཁོར་དབུས་གནས་པར། ཞེས་པ་ནི། འགྲེལ་པར་
གསལ་བའི་དཀྱིལ་འཁོར་ནི་མི་ཤིགས་པ་དང་། དབུས་གནས་པ་ནི་དེ་ལས་བྱུང་བ་
སྟེ༑ ༑དེ་ལྟར་བྱུང་བའི་དཀྱིལ་འཁོར་བཞི་ནི། རིམ་པ་བཞིན་དུ་ཆུ་དང་། མེ་དང་
དབང་ཆེན་དང༌། རླུང་གི་དཀྱིལ་འཁོར་གྱི་རླུང་བཞི་འབྱུང་བར་ཤེས་
པ་དང་ཡང་རྒྱུད་ལེའུ་དྲུག་པར་ནམ་མཁའི་དབྱིངས་ཀྱི་དབུས་ན་གནས་པར། ཉི་མ་
དང༌། གསལ་བ་དང༌། རིན་ཆེན་དང་། འོད་ཀྱི་དཀྱིལ་འཁོར་བཞི་བསྒོམ་པར་
བཤད་པའི་དོན། འགྲེལ་པར་བཤད་ཚུལ་ནི་ནམ་མཁའི་དབྱིངས་མི་ཤིགས་པའི་ཐིག་
ལེ་དང༌། དབུས་ན་ཉི་མ་སོགས་གནས་པ་ནི་དེ་ལས་བྱུང་བ་དང་འབྱུང་བའི་དཀྱིལ་
འཁོར་ནི་རིམ་པ་བཞིན་དུ། སྲོག་འཛིན་སོགས་འབྱུང་བ་བཞིའི་རླུང་ལ་བཤད་ནས།
སྤྱོད་བསྡུས་ལས། རྡོར་བཟླས་ཀྱི་ཡི་གེ་གསུམ་འཆད་པའི་སྐབས་སུ། དེ་ལ་སྦྲུལ་
ལ་སོགས་པའི་སྔགས་རྣམས་ནི། ཨཱ་ལི་ཀཱ་ལི་ལས་ཡང་དག་པར་བྱུང་བ་རྣམས་སོ།།
སྙིང་གའི་མི་ཤིགས་པ་ལ་རླུང་ཐིམ་པ་ལས་སྟོང་བཞིའི་ཡེ་ཤེས་འབྱུང་བ་ཡིན་ཞིང་། རྡོར་
བཟླས་ཀྱང་སྟོང་བཞིའི་ཡེ་ཤེས་འབྱུང་བའི་ཐབས་མཆོག་ཡིན་པས། སྙིང་གའི་མི་
ཤིགས་པ་ལ་བྱེད་པ་ཡིན་ནོ། །དེ་ཡང་སྤྱིར་གཞི་དུས་ལ་འཆི་བའི་ཚེ་མ་གཏོགས་དྷ་
ཏིའི་ནང་ནས་རླུང་རྒྱུ་བ་མེད་ཅིང་། རྡོར་བཟླས་བྱེད་པའི་ཚེ། ཐོག་མར་དྷཱུ་ཏིའི་ལམ་
ཉིད་ནས་རླུང་འབྱུང་འཇུག་བྱེད་པར་མོས་པ་ཡིད་བྱེད་ཙམ་གྱིས་བྱེད་པ་ཡིན་མོད། རྡོར་

 
བཟླས་བྱས་པའི་ལག་རྗེས་ལ་དྷཱ་ཏཱིའི་ནང་གི་རྩའི་སྦུགས་འགགས་པ་བསལ་ཏེ། རིམ་
གྱིས་སྙིང་གའི་རྩ་མདུད་གྲོལ་ནས། སྙིང་གའི་དབུས་ཀྱི་མི་ཤིགས་པ་ལས་རླུང་འབྱུང་
འཇུག་དངོས་གནས་ལ་བྱེད་ནུས་པ་ཡིན་ནོ། །སྙིང་གའི་དྷཱཏིའི་ནང་ནས་རླུང་དངོས་
འབྱུང་འཇུག་བྱེད་པ་ལ། སྤྱིར་དྷཱ་ཏཱིའི་ནང་དུ་རླུང་འབྱུང་འཇུག་དངོས་སུ་བྱེད་པ་ཅིག་
དགོས། དེ་ཡོད་པ་ལ། དང་པོར་དྷཱ་ཏིའི་ནང་དུ་འབྱུང་འཇུག་བྱེད་པའི་མོས་པ་བྱས་
ནས། ཡིད་རྩེ་གཅིག་ཏུ་གཏད་དེ་བསྒོམ་དགོས་པ་ཡིན། དེ་འདྲ་བའི་མོས་པ་བྱས་
ཏེ༑ བསྒོམ་པ་རྒྱུན་བསྲིངས་པ་ལས། ནམ་ཞིག་གི་ཚེ་མོས་པ་ཙམ་མ་ཡིན་པར། རླུང་
སེམས་འཇུག་པ་གཅིག་པའི་གནད་ཀྱིས་གང་དུ་སེམས་ཟིན་པ་དེར་རླུང་ཡང་འཇུག་པ་
ཡིན་ནོ། །རྡོར་བཟླས་ཇི་ལྟར་བྱེད་པའི་ཚུལ་སྙིང་ཁའི་རྩ་འཁོར་གྱི་དབུས་དྷ་ཏིའི་
ནང་དུ་མི་ཤིགས་པའི་ཐིག་ལེ་དང་། ཧཱུྃ་ཡིག་དབྱེར་མེད་དུ་བྱས་ནས་རྩེ་གཅིག་ཏུ་
དམིགས་པ་གཏད་ནས་རླུང་འཇུག་གནས་ལྡང་གསུམ་གྱི་རང་གདངས་ཡི་གེ་གསུམ་
གྱི་གདངས་སུ་ཤར་བར་མོས་པའི་སྒོ་ནས། དེ་ཉིད་ལ་སེམས་རྩེ་གཅིག་ཏུ་གཏོད་པ་
ཡིན་ཏེ། ཞལ་ལུང་ལས། དེ་ལ་ཧཱུཾ་གི་འབྱུང་བ་དང༌། །ཨོྃ་གྱིས་སྡུད་དང་ཨཱཡིས་
གནས། །དེ་ལ་དེ་ཉིད་རབ་བཟུང་བས། །འཇུག་དང་གནས་དང་ལྡང་བ་ལས། །གྲོལ་
བའི་ཡེ་ཤེས་རྙེད་འགྱུར་བས། །སོམ་ཉི་ཡིད་གཉིས་མ་བྱེད་ཅིག །ཅེས་གསུངས་
སོ༑ ༑རྡོར་བཟླས་ཀྱི་སྐབས་འདིར། འདུས་པ་རྩ་བཤད་ཀྱི་རྒྱུད་དང་། འཕགས་པ་
ཡབ་སྲས་ཀྱི་གཞུང་རྣམས་ལས་ཡི་གེ་གསུམ་གྱི་སྔགས་སྒྲ་ལ་བྱེད་པ་དང་། གཟུགས་
ལ་བྱེད་པ་སོགས་མི་གསལ་ཡང་། མར་ལུགས་པ་ཁ་ཅིག་རླུང་ཕྲེང་ཐག་ལྟ་བུ་ལ། སྔགས་
ཕྲེང་རྡོག་འཁྲིགས་པ་བཞིན་དུ་བྲིས་པའི་རྣམ་པ་ཅན་དུ་བཞེད་ཀྱང་། དེ་ནི་མི་འཐད་
དེ༑ རྩ་རྒྱུད་ལས། སློང་མོ་ཟ་ཞིང་མི་བཟླ་སྟེ། །སློང་ལ་དགའ་བར་མི་བྱའོ། །ཞེས་
པའི་དོན་བཤད་རྒྱུད་ལས། །ཐ་དད་ཡི་གེ་སློང་མོ་ཡིན། །དེ་འདོན་པ་ནི་ཟ་བ་སྟེ། །

 
དེ་དག་སློང་མོ་ཟ་བར་འདོད། །ཅེས་རླུང་སྔགས་ཐ་དད་དུ་ཞེན་ཅིང་བལྟ་བ་ནི་རྡོར་བཟླས་
ཀྱི་མི་མཐུན་ཕྱོགས་ཡིན་པས། རྗེ་འགོས་ཀྱི་བཞེད་པ་ལྟར། རླུང་ལྡང་འཇུག་གནས་
གསུམ་གྱི་གདངས། ཡི་གེ་གསུམ་གྱི་གདངས་སུ་ཤར་བར་མོས་ནས། རླུང་སྔགས་
དབྱེར་མེད་དུ་སྦྱོར་བ་ཞིག་མེད་ན། གོང་དུ་བཤད་པའི་ཉེས་པ་རྣམས་ཀྱིས་རེག་གོ །རླུང་
སྔགས་དབྱེར་མེད་དུ་སྦྱོར་ཚུལ་ནི་འདི་ལྟར་ཡིན་ཏེ། རླུང་ནང་དུ་འཇུག་པའི་ཚེ་རླུང་
གི་རང་གདངས་ཨོཾ་གྱི་གདངས་སུ་དྷཱ་ཏིའི་ཡར་སྣ་མར་སྣ་སོགས་ནས་དབུ་མའི་ནང་
དུ་ཞུགས་ཏེ། སྙིང་གའི་མི་ཤིགས་པའི་ཐིག་ལེ་ཨ་ཐུང་སོགས་ལ་ཐིམ་པ་དང༌། ཐིམ་
ནས་ཕྱིར་མ་ལྡང་བར་གྱི་རླུང་གི་རང་གདངས་ཨཱའི་གདངས་སུ་མོས་ཏེ། མི་ཤིགས་
པའི་ཨ་ཐུང་དང་དབྱེར་མེད་དུ་གནས་པ་དང་། རླུང་ཕྱིར་འབྱུང་བའི་རང་གདངས་ཧཱུྃ་
གི་གདངས་ཀྱིས་མི་ཤིགས་པ་ལས་ལངས་ཏེ། དྷ ཏིའི་ནང་ནས་ཕྱིར་འགྲོ་བའི་མོས་
པ་བྱེད་དོ། །གཞི་ལ་གནས་པ་ཟུར་དུ་མེད་ཀྱང་། རྡོར་བཟླས་བྱེད་པའི་ཚེ་རྣལ་འབྱོར་
པས་ལྡང་འཇུག་གང་རུང་གི་ཡུན་ཚད་དང་མཉམ་པ་རེ་ཆེད་དུ་གཉེར་ནས་བྱེད་པ་ཡིན་
ནོ༑ ༑འོ་ན་རྡོར་བཟླས་བྱེད་པའི་དགོས་པ་ཅི་ཡིན་ཞེ་ན། བསྒོམ་སྟོབས་ཀྱིས་སྙིང་
གའི་རྩ་མདུད་མ་ལུས་པ་གྲོལ་ཏེ། རླུང་རྣམས་མི་ཤིགས་པ་ལ་བསྡུས་ནས་བར་དོ་དང་
འདྲ་བའི་སྒྱུ་ལུས་ཀྱི་སྒྲུབ་གཞི་འོད་གསལ་གྱི་ཡེ་ཤེས་འཆར་བའི་ཆེད་ཡིན་ནོ། །དང་
པོར་སྙིང་གའི་མི་ཤིགས་པ་ཉིད་ལ་དམིགས་པ་གཏད་ནས་རླུང་ལྡང་འཇུག་གནས་གསུམ་
དང༌། ཡི་གེ་གསུམ་གྱི་གདངས་དབྱེར་མེད་དུ་བྱས་ནས་གོམས་པ་རྒྱུན་བསྲིངས་པ་
ལས། སྐབས་ཤིག་ན་མོས་ངོ་ཙམ་མ་ཡིན་པར། རླུང་གི་རང་གདངས་ཡི་གེ་འབྲུ་
གསུམ་གྱི་གདངས་སུ་འཆར་བའི་གསུང་གི་ང་རྒྱལ་བཅོས་མ་མ་ཡིན་པར་འཕོ་ཐུབ་པ་
དང༌། རླུང་དབུ་མའི་ནང་རང་ནས་འབྱུང་འཇུག་དངོས་སུ་བྱེད་ནུས་པ་ཞིག་གོམས་
སྟོབས་ཀྱིས་འབྱུང་ལ། དེའི་མཐུས་སྨྱུག་སྦུབས་སས་འགགས་པ་ན་ཐུར་མ་ཕྲ་ལ་རིང་

 
བས་སྨྱུག་སྦུབས་ཀྱི་ས་རྣམས་བསངས་པར་བྱེད་པ་བཞིན་དུ། རྩ་དབུ་མའི་སྦུབས་འགགས་
པ་ཡང་རྡོར་བཟླས་བྱས་པས་སེལ་ཞིང་། རླུང་དབུ་མར་ཞུགས་པའི་དབང་གིས་རོ་རྐྱང་
གི་རྒྱུ་བ་འགགས་ཏེ་སྙིང་གའི་རྩ་མདུད་འགྲོལ་ནུས་པ་ཡིན་ནོ། །རྩེ་པ་ཤེས་རབ་བཟང་
པོ་ནི། རྡོར་བཟླས་ཀྱི་སྐབས་འདིར་རླུང་སྔགས་དབྱེར་མེད་པའི་བཟླས་པ་བྱས་པས།
དང་པོ་ནས་སྙིང་གའི་མི་ཤིགས་པའི་ནང་དུ་རླུང་འགྲོ་མ་ཐུབ་པར། རོ་རྐྱང་གཉིས་
ནས་རིམ་གྱིས་ཚུད་པ་ལས། མི་ཤིགས་པའི་ཐིག་ལེར་རླུང་ལན་ཅིག་ཚུད་པ་ནས།
སྙིང་གའི་རྩ་མདུད་གྲོལ་བར་འཇོག་པ་ཡིན་ལ། དཔེར་ན་སྨྱུག་སྦུབས་སས་འགགས་
པ་ཐུར་མས་བསངས་པའི་ཚེ་ཐུར་མའི་རྩེ་རིམ་གྱིས་སྨྱུག་སྦུབས་སུ་སོང་ནས། མཐར་
ཐུར་མའི་རྩེ་མོ་ཐལ་ཏེ་སོང་བའི་བར་འཇོག་པ་དཔེ་དོན་ཡིན་གསུངས། འདི་རིམ་ལྔ་
གསལ་སྒྲོན་གྱི་དགོངས་པ་ཡིན་ནམ། དེ་མ་ཡིན་པར་རྡོར་བཟླས་བྱས་པས། དང་
པོར་སྙིང་གའི་རྩ་འཁོར་གྱི་མི་ཤིགས་པ་ལ་རླུང་ཟ་ཟི་ཙམ་ཚུད་པ་ནས། མཐར་རོ་རྐྱང་
གི་རླུང་གི་རྒྱུ་བ་ཆད་དེ། རོ་རྐྱང་གི་ནང་ལ་རྒྱུ་བའི་སྲོག་ཐུར་གཉིས། མི་ཤིགས་
པའི་ཐིག་ལེའི་ནང་དུ་རང་སྟོབས་ཀྱིས་གཅིག་ཏུ་བསྲེ་ནུས་པ་ན། སྙིང་གའི་རྩ་མདུན་
གྲོལ་བར་འཇོག་པ་ཡིན་ཏེ། དཔེར་ན་སྨྱུག་སྦུབས་སས་འགགས་པ་ལ་ཐུར་མ་ཕྲ་མོ་
རིང་པོ་བརྫངས་པ་ན། ཐུར་མ་དང་པོ་ནས་ཐལ་ཏེ་འགྲོ་ཡང་། དེ་ལྟར་སོང་ཙམ་ལ་
སྨྱུག་སྦུབས་སས་འགགས་པ་བསངས་པར་མི་འཇོག་པར་དེ་ལྟར་རིམ་གྱིས་འབྱུང་འཇུག་
བྱས་པ་ལས། མཐོར་བསངས་པར་འཇོག་པ་བཞིན་ནོ་ཞེས་སོགས་དཔེ་དང་བཅས་ནས་
གསུངས་སོ། །དེ་འདྲ་བའི་རྡོར་བཟླས་དུས་ནམ་གྱི་ཚེ་བྱེད་ན། སྙིང་གའི་སྣ་རྩེར་
སྔགས་ཀྱི་ཐིག་ལེ་བསྒོམས་ཏེ་མི་ཤིགས་པ་ལ་སེམས་བརྟན་པའི་ཚེ་རྡོར་བཟླས་བསྒོམ་
པ་ལ་འཇུག་པ་ཡིན་ཏེ། གོང་དུ་དྲངས་པ་ལྟར་འགྲེལ་པ་ལས་བརྟན་པ་ནི་རྟག་པ་སྟེ།
དེ་གང་ཞེ་ན་མི་ཤིགས་པའོ་ཞེས་པ་ནས། བརྟན་པར་མ་གྱུར་ཡོངས་མི་སྤྲོ། །ཞེས་

 
པ་ནི། མི་ཤིགས་པའི་དེ་ཁོ་ན་ཉིད་རྟོགས་པ་ཉིད་ཀྱིས་རྣལ་འབྱོར་འདི་བྱ་ཡིས། གཞན་
གྱིས་མ་ཡིན་ཞེས་བསྟན་པ་ཡིན་ནོ། །མདོར་བསྡུ་ན་ལུས་ཀྱི་གནས་སོགས་སྔར་ལྟར་
བྱས་ཏེ། བདེ་བ་ཆེན་པོའི་གཟུང་རྣམ་ལྷ་སྐུར་ཤར་པའི་ང་རྒྱལ་དང་གསལ་སྣང་བརྟན་
པོའི་ངང་ནས། རྩ་གསུམ་འཁོར་ལོ་བཞི་དང་བཅས་པ་གསལ་འདེབས་པ་དང་། སྙིང་
གའི་རྩ་འཁོར་གྱི་དབུས་ཀྱི་དྷཱ་ཏཱིའི་ནང་དུ་ཐིག་ལེ་དཀར་དམར་གའུ་ཁ་སྦྱོར་གྱི་དབུས་
སུ་ཧཱུཾ་ཡིག་དང་བཅས་པ་ལ་སེམས་རྩེ་གཅིག་ཏུ་གཏད་དེ། དེའི་ངང་ནས་རླུང་ནང་
དུ་འཇུག་པའི་ཨ་གྱི་གདངས་ཀྱིས་དབུ་མའི་ནང་ནས་མར་འོངས། མི་ཤིགས་པའི་
ཐིག་ལེ་ལ་ཐིམ་པ་དང་། ནང་དུ་འཇུག་པའི་ཡུན་ཚད་དང་མཉམ་པའི་ཨཱའི་གདངས་
ཀྱིས་གནས་པར་མོས་ཏེ། དེ་ལས་རླུང་ཕྱིར་ལྡང་བའི་ཚེ་མི་ཤིགས་པའི་ཐིག་ལེ་དེ་
ལས་རླུང་སྤོས་རེང་གི་དུད་པ་ལྟ་བུས། ཧཱུྃ་གི་གདངས་ཀྱིས་སོང་བར་མོས་ནས། དེ་
ལས་མ་ཡེངས་པར་རླུང་ལྡང་འཇུག་གནས་གསུམ་ལ་སེམས་རྩེ་གཅིག་ཏུ་གཏད་ནས་
བྱིང་རྒོད་དང་བྲལ་བར་སེམས་གྲིམས་ལྷོད་རན་པར་རྡོ་རྗེའི་བཟླས་པ་བྱེད་པ་ཡིན་ནོ། །དེ་
ལྟར་རྡོར་བཟླས་བྱས་པ་ན། རེ་ཞིག་བར་ལ་རླུང་གི་གདངས་ལ་སྔགས་ཀྱི་གདངས་
སུ་མོས་པ་ཡིད་བྱེད་ཙམ་ལས་མི་འོང་ཡང་རིམ་གྱིས་གོམས་པས་མཐར་མོས་པ་ཙམ་
མ་ཡིན་པར། རླུང་གི་རང་གདངས་ཉིད་ཡི་གེ་གསུམ་གྱི་གདངས་སུ་ཚུར་འཆར་བས་
གསུང་གི་ང་རྒྱལ་བཅོས་མིན་འཕོས་པ་འབྱུང་ལ། དཔེར་ན་བསྐྱེད་རིམ་པའི་སྐབས་
སུ་ཐོག་མར་རྟེན་བརྟེན་པའི་ལྷ་སྐུ་སོགས་ལ་མོས་པ་ཡིད་བྱེད་ཙམ་ལས་ང་རྒྱལ་དང་
གསལ་སྣང་བརྟན་པོ་མེད་ཀྱང་། མཐར་གོམས་པའི་དབང་གིས་ང་རྒྱལ་དང་གསལ་
སྣང་བརྟན་པོ་འབྱུང་བ་བཞིན་ཡིན་ནོ། །དེ་ལ་དགོངས་ནས་རྗེ་རིན་པོ་ཆེས་འདུས་པའི་
སྨོན་ལམ་དུ། མ་བཅོས་རྡོ་རྗེ་གསུམ་དུ་ཤར་བ་ཡི། །ངག་དབེན་གསུང་གི་རྡོ་རྗེའི་
ཏིང་འཛིན་གྱིས། །ཞེས་སོགས་གསུངས་སོ། །དེ་ལྟར་དབུ་མའི་ནང་ནས་རླུང་འབྱུང་

 
འཇུག་བྱེད་པའི་མཚམས་དེ་ནས་རྩེ་གཅིག་ཏུ་བསྒོམ་པ་ནི། ཨཱའི་གདངས་ཀྱིས་གནས་
པ་དེ་རྒྱུན་ཇེ་རིང་ལ་འགྲོ་ཞིང་། འབྱུང་འཇུག་གཉིས་པོ་ཇེ་ཐུང་ཇེ་ཐུང་ལ་སོང་སྟེ།
སྙིང་གའི་རྩ་མདུད་ཀྱི་དབུས་ཀྱི་དྷཱ་ཏཱིའི་ནང་དུ་གནས་པ་འོང་སྟེ། དེ་ཡང་རྒྱུད་ལས།
དེ་ལ་ཧཱུྃ་གིས་དབྱུང་བ་དང༌། ཨོཾ་གྱིས་སྡུད་དང་ཨཱཡིས་གནས། །དེ་དག་ཐོབ་བྱས་
དགའ་བ་ནི། །འོང་བ་མེད་ཅིང་འགྲོ་བ་མེད། །གསུམ་པོ་གཅིག་ཏུ་གྱུར་ནས་འགྲོ།
ཞེས་གསུངས་པ་ལྟར། རིམ་གྱིས་གོམས་པའི་མཐར། སྙིང་གའི་རྩ་མདུད་ཀྱི་དབུས་
ཀྱི་དྷའི་ནང་དུ་གནས་པ་འབའ་ཞིག་ཏུ་འགྲོ་ཞིང༌། དེ་ནས་དྷཱཏིར་ཐིམ་པ་ལས།
སྨིག་རྒྱུ་ལྟ་བུ། དུ་བ་ལྟ་བུ། མཁའ་སྣང་མེ་ཁྱེར་ལྟ་བུ། མར་མེ་ལྟར་འབར་བ་ལྟ་
བུ་སྟེ་རགས་པའི་ཐིམ་རྟགས་དང༌། ཕྲ་བའི་ཐིམ་རྟགས་ནི། སྣང་བ། མཆེད་པ།
ཉེར་ཐོབ། འོད་གསལ་རྣམས་སྔར་སྙིང་གའི་རྩ་མདུད་མ་གྲོལ་གོང་ལས་ཁྱད་པར་
དུ་འཕགས་པ་ཞིག་འཆར་བ་ཡིན་ཏེ། ཞལ་ལུང་ལས། སེམས་ནི་ཐིག་ལེར་བཞག་
པར་བྱ། །རང་གི་དབང་པོ་དེར་བཟུང་ན། །ས་ཡི་དཀྱིལ་འཁོར་ཆུ་ལ་ཞུགས། །ཆུ་
དེ་མེ་ལ་དེ་རྗེས་ཞུགས། །མེ་ཡང་རླུང་ལ་རབ་ཏུ་ཞུགས། །རླུང་ཡང་སེམས་ལ་
ཞུགས་པར་འགྱུར། །སེམས་ནི་གཉིས་མེད་ཡེ་ཤེས་སུ། །ཅུང་ཟད་ཞུགས་པས་
རྟགས་གནས་པས། །སྨིག་རྒྱུ་འདྲ་དང་དུ་བ་དང་། །མར་མེ་མཁའ་སྣང་རབ་འདྲ་
བ༑ ༑སྤྲིན་མེད་ནམ་མཁའ་ལྟར་སྣང་བའི། །མཚན་མ་ལྔ་པོ་འབྱུང་བར་འགྱུར། །རྡོ་
རྗེ་སེམས་དཔའ་ཞུགས་ཕྱིར་རོ། །ཞེས་པ་དང༌། ཀུ་ཀུ་རི་པས་ཀྱང་། ཤིན་ཏུ་འབད་
པའི་བསམ་པ་ཡིས། །དབྱིབས་ཀྱི་ཐིག་ལེ་ཉིད་ལ་བལྟ། །དེ་ལ་ཡང་ནི་ཞུགས་ནས་
ནི༑ ༑མཚན་མ་ལྔ་འམ་བརྒྱད་འབྱུང་ངོ༌། །དེ་ནས་འོད་གསལ་གནས་པར་འགྱུར།།
ཞག་དང་ཟླ་བ་ལོ་ལ་སོགས། །ཇི་སྲིད་འདོད་ཀྱི་བར་དུ་གནས། །སེམས་ཅན་དོན་
སོགས་བྱ་བ་ཀུན། །འབད་པ་མེད་པར་ལྷུན་གྱིས་གྲུབ། །ཅེས་སོགས་གསུངས་པའི་

 
མཚན་མ་ལྔ་ནི། སྨིག་རྒྱུ། དུ་བ། མཁའ་སྣང་མེ་ཁྱེར། མར་མེ་ལྟར་འབར། ནམ་
མཁའ་སྤྲིན་མེད་དང་བཅས་པའི་ལྔ་དང་། མཚན་མ་བརྒྱད་ནི་དེ་དག་གི་སྟེང་དུ། ཟླ་
ཉི་མུན་པ་ལྟ་བུའི་སྣང་མཆེད་ཐོབ་གསུམ་བསྣན་པའོ། །རྟགས་རྣམས་འཆར་ཚུལ་
ཞིབ་པར་ལུས་དབེན་གྱི་སྐབས་སུ་བཤད་པ་བཞིན་ཡིན་ཞིང་། རྡོར་བཟླས་ཀྱིས་སྙིང་
གའི་རྩ་མདུད་རྫོགས་པར་གྲོལ་ཏེ་འཆི་རིམ་ཇི་ལྟ་བ་བཞིན་དུ་རླུང་རྣམས་ཐིམ་ནས། སྨིག་
རྒྱུ་ནས་འོད་གསལ་གྱི་བར་གྱི་རྟགས་རྣམས་འཆར་བ་གང་ལས་བཤད་སྙམ་ན། མངོན་
བརྗོད་གསུམ་པ་ལས། ཕྱག་ན་རྡོ་རྗེས། །རྡོ་རྗེ་འཆང་ལ་གསོལ་བ་བཏབ་པ་ནི། འགྲོ་
བའི་མགོན་གྱིས་བསྟན་དུ་གསོལ། །ཐིག་ལེའི་དབྱེ་བ་རིགས་བཅས་པ། །གང་ཤེས་
མྱུར་དུ་རྣལ་འབྱོར་མཆོག །སྦྱོར་བས་མདུད་པ་འབྱེད་པར་བྱེད། །ཁམས་གསུམ་པ་
ཡི་འགྲོ་བ་འདི། །མྱུར་དུ་དངོས་གྲུབ་མཆོག་ཏུ་འགྲོ། ཞེས་པ་འདིས་བསྟན་ཏེ། དེ་
ཡང་ཐིག་ལེའི་དབྱེ་བ་སྟེ། སྙིང་གའི་རྩ་མདུད་འབྱེད་བྱེད་ཀྱི་རླུང་གི་དེ་ཉིད་དང་། སྔགས་
ཀྱི་དེ་ཉིད་རྫོགས་རིམ་པའི་རྣལ་འབྱོར་པ་གང་གིས་ཤེས་ནས། རླུང་སྔགས་དབྱེར་མེད་
ཀྱི་རྡོར་བཟླས་བསྒོམས་པས། །རྣལ་འབྱོར་རྣམས་ཀྱི་མཆོག རྡོ་རྗེའི་བཟླས་པ་སྙིང་
གའི་རྩ་མདུད་གྲོལ་ནས། འཆི་བ་དང་འདྲ་བའི་ལམ་དུས་ཀྱི་འོད་གསལ་ཤར་ནས།
འོད་གསལ་གྱི་རླུང་སེམས་ཙམ་ལས་ཆོས་གཟུགས་ཀྱི་སྐུའི་ཉེ་རྒྱུ་བསྒྲུབ་སྟེ་མྱུར་དུ་མཆོག་
གི་དངོས་གྲུབ་ཏུ་འགྲོ་བ་ལ། འགྲོ་བའི་མགོན་པོ་སྟོན་པ་རྡོ་རྗེ་འཆང་གིས་བསྟན་དུ་
གསོལ་ཞེས་པ་ཡིན་ལ། དེ་སྐད་ཞུས་པའི་ལན་སྟོན་པས་གསུངས་པ་ནི། དེ་སྐད་
ཞུས་ནས་རྡོ་རྗེ་ཅན། །རྡོ་རྗེ་དབང་ཕྱུག་ལ་ཡང་གསུངས། །མཆོག་ཏུ་གསང་བའི་
བདག་ཉིད་ནི། །གང་དུའང་གསལ་བར་མ་གསུངས་པས། །ཐིག་ལེའི་དབྱེ་བ་དེ་
ཡང་ནི། །ང་ཡིས་བཤད་ཀྱིས་དེ་ཁྱོད་ཉོན། །སྙིང་གའི་པདྨའི་སྦུགས་མཁའ་ལ། །
ཡེ་ཤེས་རྡོ་རྗེ་རྟག་ཏུ་བཞུགས། །སྟེང་འོག་ཡང་དག་བརྟེན་ནས་ནི། །སྲོག་དང་ཐུར་

 
སེལ་རླུང་ཆེན་གནས། །དེ་ལའང་དབྱེ་བར་དཀའ་བ་ཡི། །དབུས་སུ་མདུད་པ་གསུམ་
གྱིས་དཀྲིས། །དེ་ཡིས་ཐུར་སེལ་བཅོམ་བྱས་པས། །སྟེང་དུ་འགྲོ་བ་ཐོན་མི་བྱེད། །
དེ་བཅོམ་སླར་ཡང་རྣམ་ལྔར་རྒྱུ། །སྲོག་དང་ཐུར་སེལ་གྱེན་རྒྱུ་དང༌། །ཁྱབ་བྱེད་དང་
ནི་མཉམ་གནས་ཉིད། །རྩེ་མོ་ལྔ་ལས་རྒྱུ་བ་ནི། །རྩ་ལྔ་ལ་ནི་ཡང་དག་བརྟེན། །རྒྱས་
དང་རྣམ་པར་རྒྱས་པ་དང༌། །མྱོས་དང་ལྟུང་དང་མཛའ་བ་སྟེ། །དེ་དག་རྩ་ནི་ལྔར་
ཤེས་བྱ། །རྡོ་རྗེའི་འོག་ཏུ་གསལ་བར་ཁྱབ། །སྟེང་གི་སྲོག་གི་དབུས་ན་ཡང་། །རྡོ་
རྗེའི་ལྟེ་བ་མཁའ་དབྱིངས་འགྲོ། །སྲོག་ཅེས་བྱ་བ་རླུང་ཆེན་པོ། །བྱུང་ནས་མདུད་པ་
ལ་བརྟེན་པས། །བཅོམ་ནས་ཀྱང་ནི་རྣམ་ལྔར་རྒྱུ། །རྩེ་མོ་རྣམས་ལ་རྩ་ལྔ་ནི། །ཟླ་
བའི་ཆ་དང་སྣང་བ་དང༌། །བསྙེན་བཀུར་ལྐོག་ཤལ་མཆིན་པ་སྟེ། །རྩ་ལྔ་ལ་ནི་རྒྱུ་
བའི་རླུང་། །ཞེས་གསུངས་སོ། །དེའི་དོན་བཤད་ན། འདི་ལྟར་ཡིན་ཏེ། དེ་སྐད་
ཞུས་ནས་ཞེས་པ་ནི། ཕྱག་ན་རྡོ་རྗེ། རྡོ་རྗེ་ཅན་ཏེ་རྡོ་རྗེ་འཆང་ལ། རླུང་སྔགས་
དབྱེར་མི་ཕྱེད་པའི་རྡོར་བཟླས་བྱ་ཚུལ་བསྟན་དུ་གསོལ་ཞེས་ཞུས་པའི་ལན་དུ། རྡོ་
རྗེ་ཅན་ཏེ་རྡོ་རྗེ་འཆང་གི་རྡོ་རྗེ་དབང་ཕྱུག་སྟེ་ཕྱག་ན་རྡོ་རྗེ་ལ་ཡང་འདི་ལྟར་གསུངས་པ།
སྣོད་མིན་རྣམས་ལ་ཤིན་ཏུའམ་མཆོག་ཏུ་གསང་བའི་སྙིང་གའི་རྩ་མདུད་འབྱེད་བྱེད་ཀྱི་
ཐབས་ཐུན་མོང་མ་ཡིན་པ་རླུང་སྔགས་དབྱེར་མེད་དུ་སྦྱར་བའི་བདག་ཉིད་ཅན་གྱི་རྡོ་རྗེའི་
བཟླས་པ་འདི་ནི་རྒྱུད་སྡེ་འོག་མ་སོགས་གང་དུ་གསལ་བར་མ་གསུངས་པ། ཤིན་ཏུ་
གསང་བའི་གནས་ཀྱིས་ཐུན་མོང་མ་ཡིན་པའི་རྣལ་འབྱོར་རྡོར་བཟླས་ཀྱིས་སྙིང་གའི་
རྩ་མདུད་འབྱེད་པའི་ཐབས་ཀྱི་མཆོག་རྣལ་འབྱོར་འདིས་དབྱེ་བར་བྱ་རྒྱུའི་མདུད་པ་ནི་
སྙིང་གའི་རྩ་འཁོར་གྱི་དབུས་དྷ་ཏིའི་རྩ་སྦུབས་ཀྱི་ནང་གི་ནམ་མཁའ་སྟོང་པ་ལ་ཡེ་ཤེས་
རྡོ་རྗེ་མི་ཤིགས་པའི་ཐིག་ལེ་གནས་པའི་ཐད་སོར་ཤིན་ཏུ་ནས་དབྱེ་བར་དཀའ་པའི་རོ་རྐྱང་
གིས་དབུ་མ་ལ་ལན་གསུམ་དུ་དཀྲིས་པའི་མདུད་པ་དེའོ། །དེ་ཡང་གཡས་ནས་རོ་

 
མ་དང་། གཡོན་ནས་རྐྱང་མས་ལུ་གུ་རྒྱུད་ལྟར་དུ་འཁྱུད་པའི་མདུད་པ་གསུམ་གསུམ་
སྟེ་དྲུག་ཡོད་ཀྱང་། ཟུང་དུ་སྡེབས་ན་གསུམ་ཡོད་པའི་མདུད་པ་དེས་ཐུར་སེལ་བཀག་
ནས། ཐུར་སེལ་མདུད་པའི་དབུས་ནས་སྟེང་དུ་མི་ཐར་བ་ཡིན་གྱི། སྤྱིར་ཐུར་སེལ་
སྟེང་དུ་འགྲོ་བ་ནི་སྔར་བཤད་ཟིན་ཏོ། །དེས་བཅོམ་རྣམ་ལྔར་རྒྱུ་ཞེས་པ་ནི། ཐུར་
སེལ་གྱི་རླུང་དེ། རླུང་ལྔར་རྒྱུ་ཞེས་པ་མིན་གྱི། སྙིང་གའི་མདུད་པས་བཀག་པའི་
འོག་ནས་རླུང་ལྔ་ཐུར་དུ་རྒྱུ་བ་སྟེ་སྔར་གྱི་ཡེ་ཤེས་རྡོ་རྗེའི་འོག་ཏུ་ཁྱབ་པར་རྒྱུ་བའོ། །དེ་
ཡང་ཐུར་སེལ་གྱི་རླུང་གཞན་རྣམས་འོག་ཏུ། འདྲེན་པ་རྒྱུད་འདི་ལས་གསུངས་པ་
ལྟར་ཡིན་ནོ། །སླར་ཡང་གི་སྒྲས་ནི། རླུང་ལྔ་སྟེང་དུ་རྒྱུ་བ་ཡང་བསྟན་ཏེ། སྲོག་
གི་རླུང་ལ་སོགས་པ་ལྔ་ནི་རིམ་པ་བཞིན་དུ་རྒྱས་པ་དང་། རྣམ་པར་རྒྱས་པ་དང་། མྱོས་
པ་དང༌། ལྟུང་དང་མཛའ་བོ་སྟེ་ལྔ་པོ་དེ་ལས་རྒྱུ་བར་བཤད་དོ། །རྡོ་རྗེའི་ལྟེ་བའི་སྟེང་
གི་དབུས་ནའང་སྲོག་གི་རླུང༌། རྩ་ཡི་སྦུབས་ཀྱི་ནམ་མཁའི་དབྱིངས་ནས་བྱུང་ནས་
རྣམ་པ་ལྔར་རྒྱུའོ། །ཞེས་སྦྱར་རོ། །མདུད་པ་ལ་བརྟེན་བཅོམ་པ་ནི། ཐུར་སེལ་དུ་
མ་ཟད་སྲོག་འཛིན་གྱི་རླུང་ཡང་མདུད་པ་དེས་བཀག་པས། མདུད་པའི་ནང་ནས་ཐུར་
དུ་འགྲོ་མི་བདེ་བ་སྟེ། དེ་ཉིད་ལས། སྟེང་མ་རྣམས་ཀྱང་ཐུར་དུ་འགྲོ། །སྲོག་གིས་
རབ་ཏུ་བཅོམ་ན་ཡང༌། །དེ་དག་རྣམས་ཀྱང་སྲོག་རྩའི་ནང༌། །ཞུགས་ནས་ཐུར་དུ་
ཁ་བལྟས་པ། །དེ་དག་ཐུར་དུ་མི་འགྲོ་སྟེ། །མ་རིག་མདུད་པས་བཅིངས་པས་ན། །ཞེས་
གསུངས་པ་ལྟར་རོ། །སྟེང་གི་རླུང་རྣམས་ཐུར་དུ་འགྲོ་མོད་ཀྱང༌། མདུད་པའི་མཚམས་
ཀྱི་དྷཱ་ཏིའི་ནང་ནས་འོག་ཏུ་མི་འགྲོ་བས་ན་ཐུར་དུ་མི་འགྲོ་ཞེས་པའི་དོན་ནོ། །དེ་ལྟར་
ཐབས་གཞན་གྱིས་འབྱེད་པར་དཀའ་བའི་མ་རིག་པའི་མདུད་པ་འབྱེད་བྱེད་ནི། རླུང་
སྔགས་ཀྱི་རྡོ་རྗེའི་བཟླས་པ་ཉིད་ཡིན་གྱི། དེ་ལས་གཞན་པའི་རླུང་གི་རྣལ་འབྱོར་སོགས་
གཞན་གང་གིས་ཀྱང་འབྱེད་མི་ནུས་ཞེས་པ་ནི། རྡོ་རྗེའི་བཟླས་པའི་བསྔགས་པ་ཆེས་

 
ཕུལ་དུ་བྱུང་བར་ཤེས་དགོས་སོ། །དེ་ཡང་སྐབས་འདིར་དོགས་གནས་ཅུང་ཟད་བཤད་
ན། སྟེང་རླུང་སྲོག་འཛིན་དང་། འོག་རླུང་ཐུར་སེལ་གཉིས་སྙིང་གའི་རྩ་འཁོར་གྱི་
མདུད་པས་བཀག་ནས། སྟེང་འོག་ཏུ་འགྲོ་པའི་ཚེ། མདུད་པའི་དབུས་སུ་འགྲོ་མི་
ནུས་པར་སྟེང་དུ་རྒྱུ་བའི་ཚེ། སྙིང་གའི་རྩ་འཁོར་འོག་མ་རྒྱས་དང་རྣམ་པར་རྒྱས་པ་
དང༌། མྱོས་དང་ལྟུང་དང་མཛའ་བོ་ཞེས་པའི་རྩ་ལྔ་ལས་གྱེས་ནས་སྟེང་དུ་རྒྱུ་བ་དང༌།
དེ་བཞིན་དུ་སྟེང་ན་གནས་པའི་སྲོག་འཛིན་ཐུར་དུ་རྒྱུ་བའི་ཚེ་སྙིང་གའི་རྩ་མདུད་ཀྱིས་
བཀག་པས་སྙིང་གའི་རྩ་མདུད་མ་གྲོལ་བར་དུ། རྩ་མདུད་ཀྱི་དབུས་ཀྱི་དྷཱ་ཏིའི་ནས་
རྒྱུ་མི་ནུས་པར། སྟེང་གི་རྩ་འཁོར་ཟླ་བའི་ཆ་དང༌། སྣང་བ་དང༌། བསྙེན་བཀུར་
དང༌། ལྐོག་ཤལ་དང༌། མཆིན་པའི་མིང་ཅན་གྱི་རྩ་ལྔ་པོ་དེ་ལས་གྱེས་ནས་ཐུར་དུ་
རྒྱུ་བར་གསུངས་ཤིང༌། སྟེང་གི་རྩ་ལྔ་པོ་དེ་དང༌། སྙིང་གའི་རྩ་འདབ་གསུམ་སྐོར་
མ་སོགས་ཀྱི་རྩ་བཞི་དང་བདུད་བྲལ་མ་དང་བཅས་ལྔ་པོ་དེ་དོན་གཅིག་པར་པཎ་ཆེན་བསོད་
ནམས་གྲགས་པས་བཞེད་འདུག་ཅིང་། རྩེ་བ་ཤེས་རབ་བཟང་པོ་ནི་སྙིང་གའི་དྷཱ་ཏིའི་
མདུད་མཚམས་ཀྱི་སྟེང་ཕྱོགས་ནས་རྩ་བ་དབུ་མ་ལ་ཟུག་པའི་རྩ་འདབ་ཐུང་བ་ལྔ་སྐྱེས་
པ་དེ་ལྔ་རྒྱས་པ་དང་རྣམ་པར་རྒྱས་པ་དང་། མྱོས་དང་ལྟུང་དང་མཛའ་བོ་སྟེ་ལྔ་ཡིན་
པར་བཤད་ཅིང་ཁ་ཡང་འོག་ཏུ་ཕྱོགས་པར་ཡོད་ལ། མདུད་མཚམས་ཀྱི་འོག་གི་དབུ་
མ་ལ་རྩ་འདབ་ཐུང་བ་ལྔ་སྐྱེས་ཤིང་དེ་ཟླ་བའི་ཆ་དང་། སྣང་བ་དང་། བསྙེན་བཀུར།
ལྐོག་ཤལ། མཆིན་པ་རྣམས་དང་དོན་གཅིག་པར་བྱས་ནས་ཁ་གྱེན་དུ་ཕྱོགས་ནས་ཡོད་
པར་བཤད། སྟེང་འོག་གི་རྩ་རྣམས་རྩེ་མོ་འབྲེལ་ནས་འཁར་གསིལ་གྱི་རྭའི་རྣམ་པར་
ཡོད་པ་རྗེ་བཙུན་ཤེས་རབ་སེང་གེས་བཤད་པར་གསུངས་ཤིང༌། དེས་ན་སྲོག་འཛིན་
སོགས་དབུ་མའི་ནང་ནས་བརྒྱུད་དེ་སྙིང་གའི་མདུད་མཚམས་སུ་སླེབས་པ་ན། དང་
པོར་སྟེང་གི་རྩ་འདབ་ལྔ་ལས་འཐོན་ནས། དེ་ནས་འོག་གི་རྩ་འདབ་ཁ་གྱེན་དུ་བལྟ་

 
བ་དང་། སྟེང་གི་རྩ་འདབ་འབྲེལ་བ་ལས་བརྒྱུད་ནས། སྙིང་གའི་མདུད་མཚམས་
གྲོལ་བ་དང་། དབུ་མའི་ནང་ནས་འོག་ཏུ་འགྲོ་བ་ཡིན་ནོ་གསུངས། དེས་ཐུར་སེལ་
སྟེང་དུ་འགྲོ་བ་ཡང་ཤེས་པར་བྱའོ་ཞེས་གསུངས་མོད། འདི་ལ་དོགས་པའི་གནས་
ནི༑ རྒྱས་པ་ལ་སོགས་པའི་རྩ་དེ་རྣམས་སྙིང་གའི་རྩ་འདབ་རྣམས་དང་དོན་གཅིག་ན།
རྩ་འདབ་རྣམས་རོ་རྐྱང་གིས་དབུ་མ་ལ་ལུ་གུ་རྒྱུད་ལྟར་དུ་འཁྱུད་པའི་མདུད་པའི་དབུས་
རང་ནས་ཕྱོགས་བཞིའི་རྩ་འདབ་རྣམས་སྐྱེས་ཤིང་། དེས་རོ་རྐྱང་གཉིས་བརྡོལ་ཏེ་རྩ་
དབུ་མ་ལ་ཟུག་པར་བཤད་ཅིང་། ཕྱོགས་ཀྱི་རྩ་བཞི་པོ་དེ་ལས་མཚམས་ཀྱི་རྩ་འདབ་
རྣམས་གྱེས་པར་ད་ལྟ་ཡོངས་གྲགས་ལ་བཤད་པ་རྣམས་དང་ཡང་འགལ། དེ་ལྟར་བྱས་
ན་སྲོག་ཐུར་གཉིས་སྟེང་འོག་གི་རྩ་ལྔ་པོ་དེ་ལས་གྱེས་ནས་འགྲོ་བར་བཤད་པ་ཡང་མི་
འགྲིག་ཅིང་། རྩ་འདབ་རྣམས་སྙིང་གའི་མདུད་པའི་སྟེང་དང་འོག་གཉིས་ནས་སྐྱེས་
ཤིང་། རྩེ་མོ་གཉིས་འབྲེལ་བ་ལ་འཁར་གསིལ་གྱི་རྭ་ལྟ་བུར་ཡོད་པ་རྩེ་བ་ཤེས་རབ་
བཟང་པོས་གསུངས་པ་ལྟར་བྱས་ན་ནི། མདུད་པའི་དབུས་ཀྱི་དྷཱ་ཏིའི་ནང་ལ་རླུང་སོགས་
བསྒོམ་པ། རླུང་དབུ་མར་འཇུག་པའི་ཐབས་སུ་འགྲོ་བར་དཀའ་སྟེ། རྩ་འཁོར་གང་
ཡོད་ཀྱི་སའི་རྩ་མདུད་ཀྱི་དབུས་ཀྱི་དྷཱ་ཏིའི་ནང་ལ་གནད་དུ་བསྣུན་པའི་རྒྱུ་མཚན་ནི། རྩ་
འདབ་ཀྱི་གྱེས་གཞིའི་རྩ་འདབ་རྣམས་ཀྱི་རྩ་བ་དེའི་ཐད་ཀྱི་དབུ་མར་ཟུག་ནས་ཡོད་པའི་
གནད་ཀྱིས། རྗེ་རིན་པོ་ཆེ་སོགས་མཁས་བ་རྣམས་ཀྱིས་རྩ་འཁོར་གང་ཡོད་ཀྱི་སའི་
དབུ་མ་ལ་གནད་དུ་བསྣུན་ན། དེ་ལ་རོ་རྐྱང་གི་རླུང་དབུ་མར་འཇུག་པའི་སྒོ་རེ་ཡོད་
གསུངས་པའི་དོན་ཡིན་ནམ་སྙམ་དུ་སེམས། གཞན་ཡང་སྙིང་གའི་རྩ་མདུད་གྲོལ་
བར་བྱེད་པ་ལ་རྡོ་རྗེའི་བཟླས་པ་ཉིད་དགོས་པ་ནི། རྡོ་རྗེ་ཕྲེང་བ་ལས། མཛོད་སྤུའི་
དབུས་ན་གནས་པ་ནི། །ཐིག་ལེ་རླུང་དུ་ཡང་དག་བཤད། །སྔགས་ཀྱི་དེ་ཉིད་ཀྱིས་
དེ་འབྱེད། །རྣལ་འབྱོར་མདུད་པ་བཀྲོལ་ནས་ནི། །རླུང་གི་དེ་ཉིད་རིག་པ་དེ། །ཁྱད་

 
པར་དབྱེ་བའི་སྦྱོར་བ་ཡིས། །སྦྱོར་བ་དེ་ཡང་མི་རིག་གོ །ཞེས་པས་བསྟན་ཅིང་།
དེ་དག་གི་དོན་ཅུང་ཟད་བཤད་ན། མཛོད་སྤུའི་ཞེས་སོགས་རྐང་པ་དང་པོ་གཉིས་ཀྱི་
དོན་ནི། ཡང་དེ་ཉིད་ལས། ཨ་ནི་ཆོས་འཁོར་པདྨར་གནས། །རླུང་གི་འཁོར་ལོ་
ལ་ནི་ཁྱབ། །འདི་ཉིད་ཁོ་ན་རླུང་ཆེན་པོ། །སྲོག་ཅེས་བྱ་བ། ཞེས་སོ། །མཛོད་སྤུ་
འཛིན་གྱི་རླུང་གི་གནས་རྩ་ཨ་བ་དྷཏི་དེ་བསྟན་ཏེ། སྔགས་དང་རླུང་གི་བཟླས་པ་
གྱི་དོན་ཐོབ་པར་དཀའ་བ་ནི་རླུང་གི་དེ་ཁོ་ན་ཉིད་རིག་པ་སྟེ། ཞེས་པ་ནས། རླུང་
འཛིན་པ་ཡི་རྣལ་འབྱོར་གྱིས། །སངས་རྒྱས་ཀྱིས་ཀྱང་ཐོབ་པར་དཀའ། །ཞེས་པ་
སྤེལ་བ་རྣམས་ཀྱིས་བསྟན་ཏེ། རླུང་སྔགས་དབྱེར་མེད་ཀྱི་རྡོ་རྗེའི་བཟླས་པ་དེ་བླ་མའི་
མན་ངག་མེད་པར་མི་རྟོགས་པ་ནི། བརྗོད་དང་བརྗོད་བྱའི་དོན་ལས་འདས་པས་བསྟན།
མི་གསལ་བ་དེ་གསལ་བར་མ་རྟོགས་པ་དང་། ལུང་དོན་ཕྱིན་ཅི་ལོག་ཏུ་བཟུང་བའི་
སྒོ་ནས་ལོག་པར་མཐོང་བ་རྣམས་ཀྱིས་སྙིང་གའི་རྩ་མདུད་བསྒོམ་སྟོབས་ཀྱིས་གྲོལ་བར་
དཀའ་བ་དེ་མི་གྲོལ་བ་དང་། རླུང་སྔགས་ཀྱི་དེ་ཉིད་རྡོར་བཟླས་བྱ་ཚུལ་ཤེས་ཀྱང་། རྡོར་
བཟླས་ཀྱི་བསམ་གཏན་བསྒོམ་པ་དང་བྲལ་ན། སངས་རྒྱས་ཀྱིས་ཀྱང་སྟེ་རིན་ཆེན་ལྟ་

 
དཀའ་བ་ཡིན་ཏེ། བརྗོད་དང་བརྗོད་བྱའི་དོན་ལས་འདས། །མི་གསལ་ལོག་པར་
མཐོང་རྣམས་ལ། །བསམ་གཏན་བསྒོམ་བྱ་དང་བྲལ་བའི། །སངས་རྒྱས་ཀྱིས་ཀྱང་
ཐོབ་པར་དཀའ། །ཞེས་སོ། བཞི་པ་ནི། རྡོར་བཟླས་ལ་ཡུལ་གྱི་སྒོ་ནས་དབྱེ་ན།
རྩ་བའི་རླུང་གི་རྡོར་བཟླས་དང༌། ཡན་ལག་གི་རླུང་གི་རྡོར་བཟླས་གཉིས། དེ་རེ་
རེ་ལ་ཡང་ལྔ་ལྔ་སྟེ་བཅུ་ཡོད། རྟེན་གྱི་སྒོ་ནས་དབྱེ་ན། ངག་དབེན་སེམས་དབེན་
སྒྲ་ལུས་ཟུང་འཇུག་པའི་རྡོར་བཟླས་བཞི་བཞིར་ཡོད། དེ་ཡང་ངག་དབེན་པས་ནི་ཐོག་
མར་རྩ་བའི་རླུང་བཞི་ལ་རྡོར་བཟླས་བྱེད། དེ་ལ་བརྟན་པ་ཐོབ་ནས་ཡན་ལག་གི་རླུང་
རྣམས་ལ་རྡོར་བཟླས་བྱེད། སེམས་དབེན་གྱི་རྟོགས་པ་འདྲེན་པའི་ཆེད་དུ་ཁྱབ་བྱེད་
ལ་དམིགས་པའི་རྡོར་བཟླས་ཀྱང་བྱེད་དོ། །སྒྱུ་ལུས་པས་མངོན་ཤེས་ལྔ་སྒྲུབ་པའི་ཆེད་
དུ་རྡོར་བཟླས་བྱེད། རྟེན་ཟུང་འཇུག་པས་ནི་ཞི་སོགས་ཀྱི་ལས་རབ་འབྱམས་བསྒྲུབ་
པའི་ཆེད་དུ། རྩ་བའི་རླུང་བཞི་དང་མངོན་ཤེས་ཁྱད་པར་ཅན་བསྒྲུབ་པའི་ཆེད་དུ། ཡན་
ལག་གི་རླུང་རྣམས་ལ་རྡོར་བཟླས་བྱེད་དོ། །ཁ་ཆེ་ལག་སྤྱི་དང་སྐལ་ལྡན་གྲགས་པ་
སོགས་ཀྱིས་རི གས་དྲུག་གི་བཟླས་པ། ཁྲོ་བོའི་བཟླས་པ། དུག་གསུམ་གྱི་བཟླས་
པ༑ མ་ནིང་གི་བཟླས་པ་སོགས་ཀྱི་དབྱེ་བ་ཡང་བྱེད་ཀྱང་དེ་ནི་མི་འཐད་དེ། སྐུ་གསུམ་
གྱི་བཟླས་པ་ནི། ཡི་གེ་གསུམ་གྱི་དེ་ཁོ་ན་ཉིད་རྟག་ཆད་ཀྱི་མཐའ་བཞི་དང་བྲལ་བ་ལ་
ཡང་དང་ཡང་དུ་བལྟ་བ་ལ་བཤད་ཅིང་། ཁྲོ་བོའི་བཟླས་པ་ནི་ངག་བཟླས་ཡིན་པས།
རླུང་སྔགས་དབྱེར་མེད་དུ་སྦྱོར་བའི་རྡོ་རྗེའི་བཟླས་པར་མི་རུང་། དུག་གསུམ་གྱི་བཟླས་
པ་ཞེས་པ་ནི། ཟུང་འཇུག་པས་དུག་གསུམ་ཅན་གྱི་སེམས་ཅན་རྣམས་འོད་གསལ་དུ་
འཇུག་པ་ལ་བཤད། །མ་ནིང་གི་བཟླས་པ་ཡང་འོད་གསལ་བསྒོམ་པ་ལ་བཤད་པས།
སྐབས་འདིའི་རྡོར་བཟླས་སུ་མི་རུང་ལ། རིན་པོ་ཆེའི་བཟླས་པ་དང་། ཐོགས་མེད་
ཀྱི་བཟླས་པ་གཉིས་རྡོར་བཟླས་དངོས་ཡིན་ལ། རིན་པོ་ཆེའི་བཟླས་པ་ནི་རྩ་བའི་རླུང་

 
བཞི་ལ་རྡོར་བཟླས་བྱས་པ། རླུང་རྣམས་སྙིང་གའི་མི་ཤིགས་པའི་ས་ལ་བསྡུས་ཏེ་ཐིམ་
པ་ལས་བྱུང་པའི་སྟོང་པ་བཞི་རིན་པོ་ཆེ་འདྲེན་པར་བྱེད་པས་ན། རིན་པོ་ཆེའི་བཟླས་
ཡང༌། ཡན་ལག་གི་རླུང་ལྔ་ལ་རྡོར་བཟླས་བྱས་པས། དབང་པོའི་སྒོ་སོ་སོ་ནས་ཡུལ་
རྣམས་ལ་ཐོགས་མེད་དུ་འཇུག་པས་ན། ཐོགས་མེད་ཀྱི་བཟླས་པ་ཞེས་བྱ་བ་ཡིན་གྱི།
དོན་གྲུབ་ཀྱི་བཟླས་པར་སྟོན་པ་མིན་ནོ། །རླུང་སྔགས་དབྱེར་མེད་ཀྱི་རྡོ་རྗེའི་བཟླས་
པ་བྱ་པའི་ཡི་གེ་འབྲུ་གསུམ་གྱི་སྔགས་བཏུ་ཚུལ་དེ་ཇི་ལྟར་ཡིན་ཞེ་ན། འདི་ལ་དྲང་
ངེས་གཉིས་ཡོད་པས། དྲང་དོན་ནི་དབྱངས་ཀྱི་དང་པོ་ཨ་དང༌། དབྱངས་ཡིག་ལྔ་
པའི་ཨུ་ཡིག་དང་། གསལ་བྱེད་ཀ་ཙ་ཊ་ཏ་པའི་སྡེ་ཚན་གྱི་ཐ་མ་པ་སྡེའི་མཐའ་ཅན་
ཀྱི་ཐོག་མ་ཨ་ཡིག་གཉིས། ཆ་སྟེ་དྲོ་བའི་སྡེ་ཚན་གྱི་ཐ་མ་ཧ་དང་གསུམ་གྱི། དང༌
པོ་གཉིས་ནི་མཚུངས་འདྲའི་ཡི་གེ་ལ། སྔ་མ་རིང་པོར་འགྱུར་ཞིང་། ཕྱི་མ་དབྱི་
བའི་ཨཱརིང་པོ་གཅིག་གོ །ཧ་སྲོག་མེད་ནི་ཚེག་དྲག་གི་གནས་སུ་འཇོག་པར་འགྲེལ་
པ་ལས་བཤད། ཧཱུྃ་ཡིག་བཏུ་ཚུལ་ནི། ཨུཥྛནའི་ཆ་ཧ་ཡིག་ལ་དབྱངས་དྲུག་པ་ཨཱུ།
དེ་ལ་པ་སྡེའི་མཐའི་ཅན་མ་ཡིག་ཀླད་ཀོར་དུ་བྱིན་པས་ཧཱུྃ་མོ། །ཞེས་དྲང་དོན་གྱི་སྔགས་
ཚུལ་ནི། རྡོ་རྗེ་ཕྲེང་བ་ལས། ཨ་ནི་ཆོས་འཁོར་པདྨར་གནས། །རླུང་གི་འཁོར་ལོ་
ལ་ནི་ཁྱབ། །འདི་ཉིད་ཁོ་ན་རླུང་ཆེན་པོ། །སྲོག་ཅེས་བྱ་བ་ཐམས་ཅད་གསུངས། །ཞེས་
ཨོཾ་ཡིག་ལ་ཡི་གེ་གསུམ་ཡོད་པའི། ཨ་ཡིག་གི་ངེས་དོན་ནི། སྲོག་འཛིན་གྱི་རླུང་
ལ་བཤད་དོ། །ཡང་དེ་ཉིད་ལས། ཨེ་ནི་ལོངས་སྤྱོད་འཁོར་ལོར་གནས། །མེ་དང་

 
ཉི་མ་འདྲ་བ་ཡིས། །མགྲིན་པའི་མཐར་གནས་སྤྱི་གཙུག་མཐར། །ཁྱབ་པ་གཟི་བརྗིད་
ཀྱི་ནི་ལུས། །ཞེས་ཨུ་ཡིག་གི་ངེས་དོན་ལ་མགྲིན་པའི་རྩ་འཁོར་ནས། སྤྱི་བོའི་རྩ་
འཁོར་གྱི་བར་དུ་ཁྱབ་པ། ཁ་དོག་མེ་དང་ཉི་མའི་འོད་དང་འདྲ་བའི་གཟི་བརྗིད་རབ་
ཏུ་འབར་བའི་ལུས་ཏེ། ངོ་བོ་གྱེན་རྒྱུའི་རླུང་དེ་བསྟན་ཏོ། །ཡང་དེ་ཉིད་ལས། བདེ་
ཆེན་འཁོར་ལོ་ཞེས་བྱར་གནས། །ཡི་གེ་མ་ནིང་ཐིག་ལེ་ཙམ། །མཐོ་བའི་ཚད་ནི་
སོར་བཅུ་གཉིས། །རྒྱལ་པོའི་གཙུག་ཏོར་གནས་ན་གནས། །ཞེས་པ་མ་ཡིག་གི་
ངེས་དོན། སྨིན་མཚམས་ནས་ཡར་སོར་བཅུ་གཉིས་གཞལ་བའི་གཙུག་ཏོར་གྱི་གནས་
ན་གནས་པའི་བྱང་སེམས་ཀྱི་ཐིག་ལེར་བཤད་དོ། །དྲང་དོན་ལ་ཨོཾ་ཡིག་སྤྱི་བོར་འགོད་
པ་བཞིན་དུ། ངེས་དོན་ལ་ཡང་སྲོག་འཛིན་གྱེན་རྒྱུ་ཧཾ་གི་ཐིག་ལེ་གསུམ་བདེ་ཆེན་གྱི་
འཁོར་ལོའི་རྩ་མདུད་ཀྱི་ནང་གི་དྷཱ་ཏིར་སྡུད་དོ། །ངེས་དོན་གྱི་ཨཱཡིག་བཏུ་ཚུལ་
ནི་ཡི་གེ་ཨ་ནི་སྔར་བཤད་ཟིན་པ་ལྟར། སྲོག་གི་རླུང་ནི་མཆོག་ཡིན་ནོ། །ཞེས་དང་།
ཨ་ནི་ཆོས་འཁོར་པདྨ་ལ། །མགྲིན་པར་ཡི་གེ་ཨ་ཉིས་འགྱུར། །སྲོག་ཉིད་དང་ནི་
ཐུར་སེལ་བ། །ཡི་གེ་ཧ་ཡིས་ཀུན་ནས་ནི། །མགྲིན་པའི་དབུས་ན་གནས་པ་བཅིངས།།
ཞེས་སྙིང་གའི་སྲོག་འཛིན་དང་མགྲིན་པའི་གྱེན་རྒྱུ་གཉིས་ཨ་ཡིག་གཉིས་འགྱུར་ཏེ་
ཨཱརིང་པོའི་དོན་དང་། ཧ་ཡིག་གི་མཚོན་པའི་ཐུར་སེལ་གསུམ། ཨཱཡིག་མགྲིན་
པར་འགོད་པའི་ངེས་དོན་ལོངས་སྤྱོད་འཁོར་ལོའི་རྩ་མདུད་ཀྱི་དྷཱུ་ཏཱིའི་ནང་དུ་སྡུད་པར་
གསུངས་སོ། །ངེས་དོན་གྱི་ཧཾ་ཡིག་བཏ་ཚུལ་ནི། ཧ་ནི་ཐུར་སེལ་མིང་ཅན་ཆུང་།།
བཤང་སྒོ་གསང་བའི་དབུས་ན་གནས། །ཡི་གེ་ཨཱ་ནི་སྟེང་འགྲོའི་རླུང༌། །མགྲིན་
པའི་པདྨའི་དབུས་ན་གནས། །ཡི་གེ་མ་ནི་སྲོག་རླུང་ཡིན། །དཔྲལ་བར་རླུང་གི་འཁོར་
ལོ་ལ། །དེ་དག་གཅིག་གྱུར་སྙིང་ག་ལ། །ཐུགས་ཀྱི་ས་བོན་དུ་ནི་བརྗོད། །ཅེས་ཧ་
ཡིག་གི་དོན་ཐུར་སེལ་དང་། སྙིང་ག་ནས་སྨིན་མཚམས་ཀྱི་རླུང་གི་འཁོར་ལོ་ལ་ཁྱབ་

 
པའི་སྲོག་རླུང་ནི། མ་ཡིག་གི་ངེས་དོན་དང༌། ཨུ་ཡིག་གི་ངེས་དོན་གྱི་གྱེན་རྒྱུའི་
རླུང་གསུམ། ཧཱུྃ་ཡིག་སྙིང་གར་འགོད་པ་བཞིན་དུ་ཆོས་ཀྱི་འཁོར་ལོའི་རྩ་མདུད་ཀྱི་
དབུས་ཀྱི་དྷཱཏིའི་ནང་དུ་སྡུད་པར་གསུངས་ཤིང་། དེ་དག་གཅིག་གྱུར་སྙིང་ག་ལ།།
ཞེས་པ་གཉིས་ནི། ཨོ་དང་ཨ་ཡི་ངེས་དོན་རྣམས་གཅིག་ཏུ་བྱེད་པ་ལ་ཡང་སྦྱར་རོ།།
དེ་ལྟར་རླུང་སྔགས་དབྱེར་མི་ཕྱེད་པའི་ཡི་གེས་མདུད་པ་འབྱེད་པར་བྱེད་པ་དང་མདུད་
པ་འཇིག་པ་དང་། མདུད་པ་འཇོམས་པར་བཤད་ཅིང་། འདི་ཡང་རྡོར་བཟླས་བྱས་
པས་རྩ་མདུད་རྣམས་འཇིག་ཚུལ་སྟོན་པ་ཡིན་ལ། དེ་ཡང་ཕྱག་ཆེན་ཐིག་ལེ་ལས། ལྟེ་
བའི་རྩ་བར་སྲོག་རླུང་ནི། །སྐད་ཅིག་ཙམ་ཡང་མི་བྱེད་ན། །གང་ཞིག་པདྨ་ཁ་སྦུབ་
འདི། །སྐད་ཅིག་གིས་ནི་གྱེན་དུ་འགྱུར། །ཞེས་སྙིང་གའི་པདྨ་ཁ་གྱེན་དུ་ཕྱོགས་
པར་བྱེད་དགོས་པ་ཡིན་ནོ། །ལྔ་པ་རྡོར་བཟླས་ཀྱི་ལམ་མཉམ་རྗེས་སུ་སྐྱོང་ཚུལ་བཤད་
པ་ལ། མཉམ་གཞག་ཏུ་སྐྱོང་ཚུལ་རྡོར་བཟླས་བྱས་པས་ཟླ་བ་སོ་སོ་ལ་མྱོང་བ་སྐྱེ་ཚུལ་
སྙིང་གའི་མི་ཤིགས་པ་ལ་རྡོར་བཟླས་བྱ་དགོས་པའི་རྒྱུ་མཚན། རྡོར་བཟླས་རྗེས་ཐོབ་
ཏུ་སྐྱོང་ཚུལ་བཤད་པའོ། །དང་པོ་ནི་དེ་ལྟར་ལུས་གནད་སོགས་སྔོན་དུ་བཏང་ནས།
རྩ་གསུམ་འཁོར་ལོ་དྲུག་དང་བཅས་པ་གསལ་བཏབ་ཅིང་། སྙིང་གའི་མི་ཤིགས་པའི་
ཐིག་ལེ་དང་དབྱེར་མི་ཕྱེད་པའི་ཧཾ་ཡིག་གམ། ཨ་ཡིག་ལ་སེམས་ཞུགས་པ་བཞིན་
དུ་བྱས་ནས་སྲོག་ཐུར་བསྲེ་བའི་རྡོར་བཟླས་ལྟ་བུ་བྱེད་ན། མི་ཤིགས་པའི་ཐིག་ལེའི་
སྟེང་འོག་གཉིས་ནས། སྟེང་དུ་རླུང་སྤོས་རེང་གི་དུད་པ་ལྟ་བུའི་དཀར་ཤས་ཆེ་བ་ཞིག་
དྷ་ཏིའི་ཡར་སྣར་འགྲོ་ཞིང༌། དེ་བཞིན་ཐིག་ལེའི་འོག་ཟུར་ནས་རླུང་སེར་ཤས་ཆེ་
བ་དྷཱ ཏཱིའི་མར་སྣར་སོང་སྟེ། དྷཱཏིའི་ཡར་སྣ་མར་སྣར་རླུང་གཉིས་སླེབས་པ་དང་།
རླུང་གི་རང་གདངས་སམ་རང་སྒྲ་ཨོ་གྱི་གདངས་ཀྱིས་ནང་དུ་ཚུར་འོངས་ནས་སྙིང་གའི་
མི་ཤིགས་པའི་ཐིག་ལེའི་སྟེང་འོག་གཉིས་ལ་སིབ་སིབ་ཐིམ་ནས། རླུང་གི་རང་གདངས་
